༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG5343
ImageGroup:
ISBN:
11KG5407
7105077980
LCCN:
2006448912
Title:
བོད་ཀྱི་རྩོམ་རིག་བྱུང་འཕེལ་གྱི་ལོ་རྒྱུས་དང་ཁྱད་ཆོས་རིག་འཛིན་བྱེ་བའི་རོལ་མཚོ
|bod kyi rtsom rig byung 'phel gyi lo rgyus dang khyad chos rig 'dzin bye
ba'i rol mtsho
ལྷ་རྒྱལ་ཚེ་རིང་
Author:
Descriptor:
Original Publication:
lha rgyal tshe ring
printed from computerized input
n/a;n/a
Place:
pe cin
Publisher:
mi rigs dpe skrun khang
2006
Date:
Volume:
Total Volumes:
TBRC Pages:
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 06/2010
zin St, New York City, NY



་་་
1:|:
，
བ་，
བ བ
བ
བ པ
，
་་་
ནས།
*
|
ལ
:
བོ
རྩོ
མ
༄༅། ། བོད་ཀྱི་རྩོམ་རིག་བྱུང་འཕེལ་གྱི་ལོ་རྒྱུས་དང་
ཁྱད་ཆོས་རིག་འཛིན་བྱེ་བའི་རོལ་མཚོ།
རི
བ
IG02
་
་
0
-
-
བ བ
བ བ བ
བས |
#
ལན
:
|
ནི་
AM
ན་
18
ལྷ་རྒྱལ་ཚེ་རིང་གིས་བརྩམས།
**
་་
་་་
ས
ས 2
1
11
: ་ ་ མ་
བ བ ས
མི་
|
པ
ཀ
་་་་་་
་ ་
་
12
3 14 15
851
|
ས་
+ མ
:51
ཀྱི
1
:
121
2
བ་མཁྱེན་
ལ ་བས་
པརk
:
ས་ལ་མགས་པའི་ས་ལམ་གས
མི་རིགས་དཔེ་སྐྲུན་ཁང་། །
གན
ས ་བབ་གང་དུ་ངས་དག་པར་བསམ་
: |
་་་་་
ན
:
1:1:|:ཀ
ནི་སྒྱུ་
ད
་



༄༅། ། བོད་ཀྱི་རྩོམ་རིག་བྱུང་འཕེལ་གྱི་ལོ་རྒྱུས་
དད་ཁྱད་ཆོས་རིག་འཛིན་བྱེ་བའི་རོལ་མཚོ།
ལྷ་རྒྱལ་ཚེ་རིང་གིས་བརྩམས།
མི་རིགས་དཔེ་སྐྲུན་ཁང་།



གཙོས་མི་རིགས་མཐོ་རིམ་དགེ་ཐོན་ཆེད་གཉེར་སློབ་
གྲྭ་བཙུགས་ནས་ལོ་འཁོར་ཉི་ཤུ་ལོན་པར་
རྟེན་འབྲེལ་དུ་ཕུལ་བ།
གཙོས་མི་རིགས་མཐོ་རིམ་དགེ་ཐོན་ཆེད་གཉེར་སློབ་གྲྭ་བཙུགས་ནས་ལོ་
འཁོར་ཉི་ཤུ་ལོན་པའི་བཀྲ་ཤིས་པའི་དུས་བཟང་འདི་ལ། ངས་སྙིང་ཐག་པ་
ནས་འདི་ག་སློབ་གྲྭའི་ཕྱོགས་གང་ཅིའི་འཛུགས་སྐྲུན་དང་འཕེལ་རྒྱས་ལ་བྱས་
རྗེས་བཞག་པའི་དགེ་སློབ་རྣམས་ལ་དུས་སྟོན་གྱི་རྟེན་འབྲེལ་ཞུ་བ་དང་ཆབས་
ཅིག སློབ་གྲྭ་འདི་ཉིད་ལ་ཐུགས་ཁུར་དང་རྒྱབ་སྐྱོར་གནང་བའི་ལྷག་བསམ་
ཅན་ཐམས་ཅད་ལ་ཐུགས་རྗེ་ཆེ་ཞུ་བ་ཡིན།
སློབ་གྲྭ་འདི་བཙུགས་ནས་ལོ་ངོ་ཉི་ཤུའི་རིང་ལ། དགེ་རྒན་རྣམ་པས་ཧུར་
བརྩོན་དང་སྲིད་འཛིན་མགོ་འདྲེན་དག་གིས་ཐུགས་ཁུར་གནང་འོག སློབ་མ་
བརྒྱུད་སྟོང་ལ་ཉེ་བ་བསྐྱེད་བསྲིངས་བྱས་ནས། རང་རེའི་ཞིང་ཆེན་དང་ལྷག་
པར་དུ་གྲངས་ཉུང་མི་རིགས་ས་ཁུལ་གྱི་དཔལ་འབྱོར་འཛུགས་སྐྲུན་དང་སྤྱི་
ཚོགས་འཕེལ་རྒྱས་ལ་ནུས་པ་གལ་ཆེན་བཏོན་པས། སྲིད་གཞུང་དང་སྤྱི་ཚོགས་
ཀྱི་ཕྱོགས་སོ་སོ་ནས་ཁྱེད་ཅག་གི་ཁྱད་དུ་འཕགས་པའི་གྲུབ་འབྲས་ལ་གཟེངས་
བསྟོད་དང་གདེངས་འཇོག་མཐོན་པོ་བྱེད་ཀྱིན་ཡོད། །
ཁྱེད་ཅག་གིས་མཁྱེན་གསལ་ལྟར་རིག་གནས་མེད་པའི་མི་རིགས་ཤིག་
ནམ་ཡང་འཛམ་གླིང་གི་སྔོན་ཐོན་མི་རིགས་ཀྱི་གྲས་སུ་ཚུད་མི་ཐུབ་པས། རྒྱལ་
ཁབ་ཅིག་དང་ཡང་ན་མི་རིགས་ཤིག་དེང་རབས་ཅན་དུ་འགྱུར་དགོས་ན། རིག་
གནས་སློབ་གསོ་གོང་དུ་སྤེལ་བ་ནི་ཆེས་རྩ་བར་གྱུར་བའི་ ཐབས་ལམ་ཡིན་ལ།



སློབ་གྲྭ་ནི་སློབ་གསོ་གོང་དུ་སྤེལ་བའི་གཞི་ས་གལ་ཆེན་ཞིག་ཡིན་པས། དགེ་
སློབ་རྣམ་པ་ཚོས་འབད་བརྩོན་ལྷོད་མེད་སྒོས་སློབ་གྲྭ་འདི་ཉིད་སྔར་ལས་ལྷག་
པར་ལེགས་སྒྲུབ་བྱེད་པར་ཐབས་དང་ཤེས་རབ་འདོན་དགོས། །
སློབ་གྲྭ་ཆེན་མོ་ཟེར་བ་ནི་ཐོག་ཁང་མཐོན་པོ་དང་། སློབ་གླིང་གི་ས་རྒྱ་ཆེ་
བས་ཐོགས་པ་མིན་ཏེ། དེ་ནི་མཁས་དབང་དུ་མ་འདུ་ས་དང་ཤེས་རིག་གི་ཀློང་
བརྡོལ་ས་ཡིན་ཕྱིར། དགེ་རྒན་ནི་སློབ་ གྲྭའི་སྲོག་ཤིང་དང་ སློབ་མ་བསྐྱེད་
བསྲིངས་བྱེད་པའི་རྟེན་གཞི་ཡིན། དེ་བས་སློབ་གྲྭའི་ལས་འགན་གཙོ་བོ་ཞིག་ནི་
ཆུ་ཚད་མཐོ་བའི་དགེ་རྒན་གྱི་དཔུང་སྡེ་འཛུགས་སྐྲུན་བྱ་རྒྱུ་དེ་ཡིན།
སློབ་གྲྭ་ཆེན་མོ་ནི་ཤེས་ལྡན་མི་སྣ་བསྐྱེད་བསྲིངས་བྱེད་ས་ཞིག་ཏུ་འགྱུར་
དགོས་ཏེ། མིའི་རིགས་ཀྱི་བསམ་བློའི་ཉིང་བཅུད་བརྒྱུད་སྤེལ་དང་ཤེས་བྱ་
གསར་གཏོད་བྱེད་པའི་གཞི་ས་ཆེས་བཟང་བོ་དང་། ནམ་ཡང་གསར་གཏོད་
དང་ལེགས་བཅོས་ལ་ཁ་མི་འབྲལ་ཅིང་རང་རྐྱ་འཕེར་བར་ཀུན་ནས་ཕྱོགས་པ།
མགོ་ཡང་ཀླད་མེད་ཀྱི་བྱ་སྤྱོད་ཐམས་ཅད་རྣམ་པར་སྤངས་པ། རང་གཅུན་རང་
བདག་བྱེད་ཅིང་བསམ་བློའི་ཤེས་བྱ་སྤྱད་ནས་སྤྱི་ཚོགས་ཀྱི་དྲང་བདེན་ལ་གསལ་
འདེབས་བྱེད་པར་མ་ཟད། སྤྱི་ཚོགས་སྔོན་ཐོན་གྱི་བསམ་བློར་སྣེ་ཁྲིད་བྱེད་པའི་
སྙིང་སྟོབས་ཀྱང་ཡོད་དགོས།
དེར་མ་ཟད་ང་ཚོས་བསྐྱེད་བསྲིངས་བྱས་པའི་སློབ་མ་ནི་ཡོན་ཚད་དང་
ཕུགས་བསམ་ལྡན་ལ། རྒྱལ་ཁབ་དང་མི་རིགས་ལ་གཅེས་པ། བཅའ་ཁྲིམས་
བརྩི་ཞིང་སྤྱི་སེམས་ཡོད་པ། དཀའ་སྤྱད་འབད་བརྩོན་གྱིས་འགན་འཁྲིའི་བྱ་
བར་ཁག་ཁུར་ལེན་པ། ཀུན་སྤྱོད་ལེགས་ཤིང་གསར་གཏོད་ཀྱི་སྙིང་སྟོབས་ལྡན་
པའི་འོས་འགན་ཅན་མི་རབས་གསར་བ་ཞིག་ཡིན་དགོས།
སྨྲས་པ།



གཙོད་ཐང་བཀྲ་ཤིས་གཡང་འཁྱིལ་དུ། །
སློབ་གླིང་དཔག་བསམ་ལྗོན་པ་འཁྲུངས། །
ཤེས་རིག་ལོ་འདབ་རྒྱས་པ་ཡིས། །
བློ་ལྡན་ཡིད་ལ་དགའ་བ་བྱིན། །
བློ་བཟང་ལྷུན་གྲུབ་རྡོ་རྗེ།
སྤྱི་ལོ་༢༠༠༥ལོའི་ཟླ་༡༡ཚེས་༡༡ལ་སྦྱར་བའོ། །



སློབ་གསོ་འཆད་ཁྲིད་ཡོན་ཚད་མཐོར་འདེགས་བགྱིས་ནས།
མི་རིགས་ཤེས་ལྡན་མི་སྣ་སྐྱེད་བསྲིང་བྱེད་དགོས།
གཙོས་མི་རིགས་མཐོ་རིམ་དགེ་ཐོན་ཆེད་གཉེར་སློབ་གྲྭ་ནི་ ༡༩༨༥ལོར་
གསར་དུ་བཙུགས་པའི་ཀན་སུའུ་ཞིང་ཆེན་མི་རིགས་ས་ཁུལ་གྱི་མཐོ་རིམ་དགེ་
ཐོན་ཆེད་གཉེར་སློབ་གྲྭ་ཁོ་ན་ཉིད་ཡིན་ཞིང་། བགྲང་བྱ་ཉི་ཤུའི་རིང་ལ། ཏང་
དང་རྒྱལ་ཁབ་དང་། ཞིང་ཆེན་ཏང་སྲིད་དང༌། ཀན་ལྷོ་ཁུལ་ཏང་སྲིད་བཅས་
ཀྱི་ཐུགས་ཁུར་དང་རྒྱབ་སྐྱོར་གང་ལེགས་མཛད་པར་བརྟེན། སློབ་གྲྭ་འདི་ཉིད་
ལོ་རེ་བཞིན་དར་རྒྱས་གོང་འཕེལ་དུ་སོང་སྟེ། ཕྱོགས་གང་ཅིའི་ཐད་ནས་ཚད་
རིམ་མཐོ་ས་ཞིག་ཏུ་བསླེབས་དང་སླེབས་ཀྱིན་མཆིས་པ་དང་། མི་རིགས་ས་
ཁུལ་གྱི་རིག་གནས་སློབ་གསོ་དར་རྒྱས་སུ་གཏོང་བ་དང་དཔལ་འབྱོར་འཛུགས་
སྐྲུན་གོང་འཕེལ་དུ་གཏོང་བ་ལ་ཉེ་བར་མཁོ་བའི་མི་རིགས་ཤེས་ལྡན་མི་སྣ་སྟོང་
ཕྲག་མང་པོ་སྐྱེད་བསྲིང་མཛད་ནས། ཀྲུང་ཧྭ་མི་རིགས་ཀྱི་ཤེས་རིག་བསྐྱར་དར་
དང་ནུབ་ཕྱོགས་གསར་སྤེལ་ཆེན་མོའི་བྱ་བཞག་ལ་བྱས་རྗེས་ཆེན་པོ་བཞག་ཡོད།
དེའི་ཕྱིར། སློབ་གྲྭ་འདི་ཉིད་ནི་རྒྱལ་ཁབ་སྤྱི་དང་ཁྱད་པར་དུ་ཀན་སུའུ་ཞིང་
ཆེན་མི་རིགས་ས་ཁུལ་གྱི་རིག་གནས་དཔལ་འབྱོར་འཕེལ་རྒྱས་སུ་གཏོང་བའི་
རྨད་བྱུང་སྟོབས་ཤུགས་སུ་ཆེ་ལ། མི་རིགས་ས་ཁུལ་གྱི་མཐུན་སྒྲིལ་གཅིག་གྱུར་
དང་ཞི་བདེ་ལྷིང་འཇགས་བྱ་བ་རྟག་བརྟན་དུ་གཏོང་བའི་རྨང་གཞི་དང་སྲོག་
ཤིང་དུ་ངེས་སོ། །
ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་མཐོ་རིམ་སློབ་གསོའི་བཅའ་
ཁྲིམས་ཀྱི་དོན་ཚན་བརྒྱད་པ་རུ། རྒྱལ་ཁབ་ཀྱིས་གྲངས་ཉུང་མི་རིགས་ཀྱི་ཁྱད་



ཆོས་དང་དགོས་མཁོ་ལ་གཞིགས་ནས་གྲངས་ཉུང་མི་རིགས་ས་ཁུལ་གྱི་མཐོ་རིམ་
སློབ་གསོའི་ལས་དོན་འཕེལ་རྒྱས་ལ་རོགས་རམ་དང་རྒྱབ་སྐྱོར་བྱས་ཏེ། གྲངས་
ཉུང་མི་རིགས་ལ་མཐོ་རིམ་ཆེད་ལས་མི་སྣ་གསོ་སྐྱོང་བྱ་དགོས་ཞེས་གསུངས་པ་
བཞིན། ང་ཚོས་སློབ་གྲྭ་འདི་ཉིད་ཀྱི་མི་རིགས་ཀྱི་རང་བཞིན་དང་ཁྱད་ཆོས་
དམ་པོར་བཟུང་ནས་སློབ་གྲྭ་འདི་ཉིད་ཁྱོན་ཡོངས་ནས་ཚད་རིམ་ངེས་ཅན་ཞིག་
ཏུ་མཐོར་འདེགས་བྱེད་དགོས་པ་དང༌། ཁྱད་པར་དུ་བོད་ཡིག་སློབ་སྐོར་གྱི་
སློབ་མའི་བདག་གཉེར་དང༌། འཆད་ཉན་ཡོན་ཚད། ཚན་རིག་ཞིབ་འཇུག་བྱ་
བ་བཅས་གོང་འཕེལ་དུ་བཏང་ནས་སློབ་གྲྭ་འདི་ཉིད་ཀྱི་ཐུན་མིན་ཁྱད་ཆོས་དང་
ཁྱད་འཕགས་སྲོག་ཤིང་བརྟན་པོར་འཛིན་དགོས། ལར་ཕུལ་དུ་ཕྱིན་པའི་དགེ་
རྒན་དང༌། སྤུས་ཀ་ལེགས་པའི་བསླབ་དེབ། ཤེས་རིག་ ལྡན་ པའི་ སློབ་ མ་
བཅས་ནི་སློབ་གྲྭ་ཆེན་མོའི་ཆེས་གཞི་མར་གྱུར་པའི་མཐུན་རྐྱེན་རྣམ་གསུམ་ཡིན་
པས་ན། བོད་ཡིག་སློབ་སྐོར་གྱི་འགོ་ཁྲིད་རྣམ་པས་ནི་དགེ་བའི་བཤེས་གཉེན་
རྣམས་སྐུལ་སློང་བྱས་ནས་ཁོ་ཚོས་བགྲང་བྱ་བཅུ་ཕྲག་ལྷག་ལ་སྒྲིག་རྩོམ་དང་
འཆད་ཁྲིད་མཛད་པའི་ཆེད་གཉེར་བསླབ་དེབ་བཅུ་ཕྲག་གཅིག་པར་བསྐྲུན་
འགྲེམ་སྤེལ་བྱས་པ་འདི་ནི་ཧ་ཅང་གལ་ཆེ་ལ་རླབས་ཆེ་བའི་བྱ་བ་ཞིག་ཡིན་ཞིང༌།
བྱ་བཞག་འདི་ཉིད་ཀྱིས་ནི་སློབ་གྲྭའི་སློབ་གསོ་འཆད་ཉན་ཡོན་ཚད་གོང་འཕེལ་
དུ་གཏོང་བ་དང༌། བོད་ཀྱི་ཤེས་རིག་ཞིབ་འཇུག་འཕྲིན་ལས་དར་སྤེལ་དུ་
གཏོང་བ་ལ་ཕན་ནུས་གང་ལེགས་ཤིག་ཐོན་པར་ངེས་ལ། སློབ་གྲྭ་འདི་ཉིད་
མགྱོགས་མྱུར་དུ་དངོས་གཞི་སློབ་ཆེན་རིམ་པ་ལ་ལེགས་པར་འཕར་བའི་མཐུན་
རྐྱེན་དུ་འགྱུར་བར་མ་ཟད། སློབ་གྲྭ་འདི་ཉིད་ཚུགས་ནས་ལོ་ངོ་ཉི་ཤུ་ལོན་པའི་
བཀྲ་ཤིས་དགའ་སྟོན་ལ་ཕུལ་ བའི་ ཁྱད་མཚར་འབྲས་བཟང་དང་རིན་ཆེན་
ལེགས་སྐྱེས་སུའང་ལྷུན་གྱིས་གྲུབ་པ་ཡིན་ནོ། །
མི་རིགས་ དཔེ་བསྐྲུན་ཁང་གིས་མཐུན་རྐྱེན་བསྒྲུབས་པ་ལ་བརྟེན་ནས་
པར་བསྐྲུན་འགྲེམ་སྤེལ་བགྱིས་པའི་བསླབ་དེབ་འདི་རྣམས་ནི། མི་རིགས་སློབ་



གསོའི་ལས་དོན་ལ་རྣམ་པར་བཞག་པའི་ཁྱད་འཕགས་མཛད་རྗེས་སུ་འཁུམས་
ལ། རང་རྒྱལ་གྱི་མི་རིགས་སློབ་གསོ་ཅིས་ཀྱང་མཛམ་གླིང་ལ་ཁ་ཕྱོགས་པ་དང་།
འབྱུང་འགྱུར་ལ་ཁ་ཕྱོགས་པ། དེང་རབས་ཅན་ལ་ཁ་ཕྱོགས་པའི་ངེས་ལེགས་མ་
ཙ་དང་འཛད་མེད་ལམ་རྒྱགས་སུ་ངེས་པ་དང་། ཕུགས་བསམ་མཆིས་ལ་ཤེས་
རིག་ལྡན་པ་དང་། ཀུན་སྤྱོད་བཟང་ལ་འགྲིག་ལམ་སྲུང་བའི་མི་རིགས་ཤེས་
ལྡན་མི་སྣ་སྟོང་ཕྲག་སྐྱེད་བསྲིང་བགྱིད་པའི་རིག་པའི་ཆུ་གཏེར་དུ་བལྟམས་པ་
དང་ཤེས་རབ་ཉི་འོད་དུ་འཕྲོ་བར་སྲིད་དོ་སྙམ། མཐར་ཕུལ་བྱུང་ཤེས་ལྡན་མི་
སྣ་ནི་སྔོ་བསངས་རྒྱ་མཚོའི་རྦ་རླབས་བཞིན་གཅིག་རྗེས་གཉིས་མཐུད་དུ་མཚར་
ལོང་འབྱུང་བ་དང་། མི་རིགས་སློབ་གསོའི་ལས་དོན་ནི་དཔྱིད་ཀྱི་དཔལ་ཡོན་
དང་ཡར་ངོས་ཟླ་བ་བཞིན་དར་ཞིང་རྒྱས་པའི་བཀྲ་ཤིས་སྨོན་འདུན་ཞུའོ། །
བློ་བཟང་འཇིགས་མེད།
༢༠༠༩ལོའི་ཟླ་༣ པའི་ཚེས་༡༨ ཉིན་ལ།



དཀར་ཆག
(28)
ལེའུ་དང་པོ། བོད་ཀྱི་གནའ་རབས་རྩོམ་རིག ...
དོན་ཚན་དང་པོ། སྤྱི་ཚོགས་དང་རྩོམ་རིག་གི་ལོ་རྒྱུས་མདོར་
བསྟན་པ། .....................…....….. (3)
དོན་ཚན་གཉིས་པ། བོད་ཀྱི་གདོད་མའི་སྙན་ངག ............ (15)
དོན་ཚན་གསུམ་པ། གནའ་རབས་གཏམ་རྒྱུད། ............... (19)
དོན་ཚན་བཞི་བ། གནའ་རབས་མགུར་གླུ། .......….…...
དོན་ཚན་ལྔ་བ། སྤྲུལ་བའི་རྒྱལ་པོས་བོད་ཁམས་སྤྱི་ལ་
གདམས་པ།
•...... (42)
དོན་ཚན་དྲུག་པ། དབོན་ཞང་མོལ་བའི་རྡོ་རིང་གི་ཡི་གེ ...... (47)
དོན་ཚན་བདུན་པ། ཇོ་བོ་རྗེའི་བསྟོད་པ་སུམ་ཅུ་བ།............ (53)
དོན་ཚན་བརྒྱད་པ། རྗེ་བཙུན་མི་ལ་རས་པའི་མགུར་འབུམ།
.....• (59)
དོན་ཚན་དགུ་བ། འཛམ་གླིང་གེ་སར་རྒྱལ་བོའི་སྒྲུང་། ......... (83)
དོན་ཚན་བཅུ་བ། བོད་ཀྱི་ཟློས་གར་རྩོམ་རིག ...........…... (107)
དོན་ཚན་བཅུ་གཅིག་པ། བོད་འགྱུར་རྩོམ་རིག ............ (128)
དང་བོ། སྐྱེ་བོ་གསོ་ཐིགས།.............................. (128)
གཉིས་པ། ཁྱད་པར་འཕགས་བསྟོད་དང་ལྷ་ལས་ཕུལ་བྱུང་།
….....…...... (131)
ལེའུ་གཉིས་པ། བོད་ཀྱི་སྔར་དར་རྩོམ་རིག................…...... (147)
••..
.
....•
•
• •
• ••。



དོན་ཚན་དང་པོ། སྤྱི་ཚོགས་དང་རྩོམ་རིག་གི་ལོ་རྒྱུས་མདོར་
བསྟན་པ། ..………………….….........…………….... (149)
དོན་ཚན་གཉིས་པ། ཞང་སྟོན་ལ་བསྟོད་པ། ............... (156)
དོན་ཚན་གསུམ་པ། རང་གི་སློབ་མ་རྣམས་ལ་གྲོས་སུ་འདེབས་
པའི་ཡི་གེ་སྙིང་གི་ཐུར་མ། ............ (160)
དོན་ཚན་བཞི་བ། ས་སྐྱའི་ལེགས་བཤད། ...….....…….…. (167)
དོན་ཚན་ལྔ་བ། བྱང་ཆུབ་སེམས་དཔའ་རྟག་ཏུ་ངུའི་རྟོགས་
བརྗོད། །
...... (179)
དོན་ཚན་དྲུག་པ། སྒྲོལ་མའི་ཕོ་བྲང་སེང་ལྡེང་ནགས་ཀྱི་
བསྟོད་པ་ཡིད་ཀྱི་ལྕགས་ཀྱུ། ..…....……..….. (198)
དོན་ཚན་བདུན་པ། རྗེ་ཙོང་ཁ་པའི་ཡོན་ཏན་མདོར་བསྡུས་པར་
བསྔགས་པ།..…………………..….….….…..….….(207)
དོན་ཚན་བརྒྱད་པ། རྒྱལ་པོ་རཱ་མ་ཎའི་གཏམ་རྒྱུད་ལས་བརྩམས་
པའི་སྙན་ངག་གི་བསྟན་བཅོས།........ (214)
དོན་ཚན་དགུ་བ། དགེ་ལྡན་ལེགས་བཤད། ..……………..…….. (239)
དོན་ཚན་བཅུ་བ། བོད་འགྱུར་རྩོམ་རིག
(243)
དང་པོ། སྙན་ངག་སྤྲིན་གྱི་ཕོ་ཉ། ..….......…......... (243)
གཉིས་པ། ཀླུ་ཀུན་ཏུ་དགའ་བའི་ཟློས་གར། ...…..….…..… (265)
གསུམ་པ། རྟོགས་བརྗོད་པ་དཔག་བསམ་འཁྲི་ཤིང་།...….(277)
ལེའུ་གསུམ་པ། བོད་ཀྱི་ཕྱི་དར་རྩོམ་རིག ............ • • • •。。。。。。 (293)
དོན་ཚན་དང་པོ། སྤྱི་ཚོགས་དང་རྩོམ་རིག་གི་ལོ་རྒྱུས་མདོར་
བསྟན་པ། ..……...………………………….……………………………. (295)
དོན་ཚན་གཉིས་པ། རྗེ་བཙུན་འཇམ་དབྱངས་ཀྱི་བསྟོད་པ་ཏམ་
བུ་རའི་རྒྱུད་མངས། .....….....……….... (307)



དོན་ཚན་གསུམ་པ། དབྱངས་ཅན་ངག་གི་རོལ་མཚོ་ཡིད་ཀྱི་ངང་མོ་
རྣམ་རྩེན་ཚངས་པའི་མགྲིན་རྒྱན་རབ་དགའི་
རྒྱུད་མངས།….......................... (321)
དོན་ཚན་བཞི་བ། གཞོན་ནུ་ཟླ་མེད་ཀྱི་གཏམ་རྒྱུད། ...…..…. (335)
དོན་ཚན་ལྔ་བ། ཆུ་ཤིང་གི་བསྟན་བཅོས། ............…….. (348)
དོན་ཚན་དྲུག་པ། གཏམ་པད་མའི་ཚལ་གྱི་ཟློས་གར།.…..……. (353)
དོན་ཚན་བདུན་པ། རྒྱལ་པོ་ལུགས་ཀྱི་བསྟན་བཅོས།.....(358)
དོན་ཚན་བརྒྱད་པ། བྱ་མགྲིན་སྔོན་ཟླ་བའི་རྟོགས་བརྗོད། ... (365)
དོན་ཚན་དགུ་བ། ལྷ་མོ་དབྱངས་ཅན་མའི་བསྟོད་པ་ཨུཏྤལ་
ཕྲེང་མཛེས། ........................... (371)
དོན་ཚན་བཅུ་བ། རྗེ་བཙུན་ཤེས་རབ་རྒྱ་མཚོའི་སྙན་རྩོམ། ...(379)
དོན་ཚན་བཅུ་གཅིག་པ། མཁས་དབང་དགེ་འདུན་ཆོས་འཕེལ་
གྱི་སྙན་ངག ...….…..........…... (393)
མཇུག་གི་གཏམ། .....
•
(402)



ལེའུ་དང་པོ། བོད་ཀྱི་གནའ་རབས་རྩོམ་རིག
(གདོད་མའི་སྤྱི་ཚོགས་ནས་ས་སྐྱ་གོང་མའི་བར།)



་་
བོད་ཀྱི་གནའ་རབས་རྩོམ་རིག
3
དོན་ཚན་དང་པོ། སྤྱི་ཚོགས་དང་རྩོམ་རིག་གི་
ལོ་རྒྱུས་མདོར་བསྟན་པ།
གངས་ཅན་བོད་ཀྱི་རྩོམ་རིག་སྒྱུ་རྩལ་ནི་གངས་ལྗོངས་རིག་གནས་ཀྱི་གྲུབ་
ཆ་གལ་ཆེན་ཞིག་དང་འཛམ་གླིང་རིག་གནས་བང་མཛོད་ཁྲོད་ཀྱི་ཆེས་འོད་སྟོང་
འཕྲོ་ལ་རིན་ཐང་ཆེ་བའི་རིག་པའི་ནོར་བུ་ཞིག་ཡིན་ཞིང་། ལས་ལ་བརྩོན་ཞིང་
དཔའ་ངར་ལྡན་ལ། ལྷག་བསམ་དཀར་ཞིང་བློ་གྲོས་ལྡན་པའི་བོད་རིགས་མི་
དམངས་ཀྱིས་ནི་གདོད་མའི་དུས་ནས་ད་ལྟའི་བར་མི་རིགས་ཀྱི་རིག་གནས་དང་
ལོ་རྒྱུས་གསར་བསྐྲུན་བགྱིས་པའི་གོ་རིམ་དང༌། ཁོ་ཚོའི་འཚོ་བའི་སྤྱོད་སྟངས་
དང༌། འདུ་ཤེས་འཛིན་སྟངས། ཆོས་ལུགས་དད་མོས། དཔའ་གདེང་སྙིང་
སྟོབས། ཕུགས་བསམ་རེ་འདུན་སོགས་གསལ་བར་བགྱིད་པའི་རིན་ཆེན་མེ་
ལོང་ཞིག་ཡིན་ནོ། ། དེ་ཡིས་ནི་བོད་རིགས་མི་དམངས་ཀྱི་རིན་ཐང་ལྟ་ཚུལ་དང་
མཛེས་དཔྱོད་རིག་པ་རྣམ་པར་མཚོན་པ་དང༌། བོད་རིགས་མི་དམངས་ཀྱིས་
བདེན་དངོས་དང༌། བཟང་བྱེད། མཛེས་སྣང་ལ་རེ་སྙེག་དང་བརྩོན་ལེན་བྱས་
པའི་རྨད་བྱུང་བཤུལ་ལམ་བསྟན་པའོ། །
གངས་ཅན་རྩོམ་རིག་གི་བརྗོད་བྱ་གཏིང་ཟབ་ཅིང་ཕུན་སུམ་ཚོགས་པ་
དང༌། རྗོད་བྱེད་རྨད་དུ་བྱུང་ཞིང་མཛེས་སྡུག་རྫོགས་པ་ཞིག་ཡིན་ལ། དེ་ཡི་ལོ་
རྒྱུས་ཀྱི་ཕུ་ཤིན་ཏུ་རིང་ཞིང་། འཕེལ་རྒྱས་ཀྱི་མདའ་རྣམ་པར་ཡངས་པ་དང་།
དེ་ལ་ནི་ཐུན་མོང་མ་ཡིན་ལ་རང་རྐྱ་ཐུབ་པའི་མི་རིགས་ཀྱི་རང་བཞིན་དང་ཁྱད་
ཆོས་ཀྱིས་ཕྱུག་པ་ཡིན་ནོ། །
དེ་ཡང་བོད་ཀྱི་གནའ་རབས་རྩོམ་རིག་ནི་བོད་ཀྱི་གདོད་མའི་སྤྱི་ཚོགས་



བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ནས་ས་སྐྱ་གོང་མའི་བར་བྱུང་ཞིང་འཕེལ་བའི་རྩོམ་རིག་སྒྱུ་རྩལ་ལ་ངོས་བཟུང་
བ་ཡིན་ཞིང༌། དུས་ཡུན་རིང་བའི་ལོ་རྒྱུས་ཀྱི་བརྒྱུད་རིམ་འདིའི་ཁྲོད་དུ། སྤྲེའུ་
བྱང་ཆུབ་སེམས་དཔའ་དང་བྲག་སྲིན་མོ་འདུས་པ་ལས་རྐང་གཉིས་མི་ཡི་འགྲོ་བ་
བྱུང་ཞིང་འཕེལ་བར་གྱུར་ནས། གདོད་མའི་ཚོ་ཁག་དང་སྤྱི་ཚོགས་བྱུང་།
དེ་ནས་རིམ་ གྱིས་རྒྱལ་ཕྲན་སིལ་མ་བཅུ་གཉིས་ཏེ། མཆིམས་ཡུལ་གྲུ་
ཤུལ། ། (རྒྱལ་པོ་མཆིམས་རྗེ་གུ་ཡོང་།) ཞང་ཞུང་ཡུལ། (རྒྱལ་པོ་ལིག་སྙ་
བུར།)* མྱང་རོ་ཕྱོང་དཀར།(རྒྱལ་པོ་གཙང་ཐོང་དཀར།) གནུབས་ཡུལ་
གླིང་དགུ།(སྣུབས་རྗེ་དམིགས་པ།) ཉང་རོ་ཤམ་པོ།(རྔམ་རྗེ་འབྲོམ།) ཀྱི་
རི་ལྗོན་སྔོན།(ཀྱི་རི་རྨང་པོ།) ངམ་ཤོད་ཁྲ་སྣ།(ཟིང་རྗེ་ཁྲི་འཕྲང་གསུམ།)
འོལ་ཕུ་སྤང་མཁར།(ཟིང་རྗེ་ཐོན་ཕྲེང་།) སྲིབ་ཡུལ་རལ་གོང།(བྲང་རྗེ་གོང་
ནམ།) ཀོང་ཡུལ་བྲེ་སྣ། ( ཀོང་རྗེ་ཀར་པོ་ཏུག） ཉང་ཡུལ་རྣམ་གསུམ།
(ཉང་བཙུན་གླང་རྒྱལ།) དྭགས་ཡུལ་གྲུ་བཞི་(དྭགས་རྗེ་མང་པོ་རྒྱལ།)
སོགས་བྱུང༌།
སྤྱི་ལོའི་སྔོན་གྱི 126ལོར་རྗེ་གནའ་ཁྲི་བཙན་པོ་རྒྱལ་སར་བསྐོས། ཡར་
ཀླུང་དུ་ཕོ་བྲང་ཡུམ་བུ་བླ་སྒང་བཞེངས། དུས་དེ་ནས་བཟུང་བྲན་གཡོག་ལམ་
ལུགས་ཀྱི་སྤྱི་ཚོགས་བྱུང་། ཚེ་མི་གཤེན་གྱིས་རྨུ་རྒྱལ་གྱི་དོན་བསྒྱུར་བ་སོགས་
མཛད་ནས་བཙན་པོའི་རྒྱལ་སྲིད་ཐོག་མར་བསྐྱངས། དེ་ནས་མུ་ཁྲི་བཙན་པོ།
དིང་ཁྲི་བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་བཙན་པོ།
སྲིབ་ཁྲི་བཙན་པོ་སོགས་རིམ་གྱིས་འདས་ཤིང་། དེ་དག་ལ་གནམ་གྱི་ཁྲི་བདུན་
ཟེར་བ་དང༌། རྨུ་ཐག་ལ་འཇུས་ནས་ནམ་མཁར་གཤེགས་པས་ན་སྤུར་དང་
བྲལ། །
དེ་ནས་གྲི་གུམ་བཙན་པོ་དང་སྤུ་དེ་གུང་རྒྱལ་གཉིས་བྱོན། ཡབ་སྲས་འདི་
གཉིས་ཀྱི་སྐུ་རིང་ལ། བ་གླང་འབྲི་གཡག་ཁྱིམ་དུ་གསོས་པ་དང༌། སྤང་ཐང་
ཞིང་དུ་རྨོས། ཕུ་ཆུ་ཡུར་བར་དྲངས། གཏེར་རྡོ་བཞུས་ནས་དངུལ་ཟངས་
l༩



བོད་ཀྱི་གནའ་རབས་རྩོམ་རིག
ལྕགས་གསུམ་བཏོན། བརྗིད་ཆགས་ལྡན་པའི་ཕོ་བྲང་འཕྱིང་བ་སྟག་རྩེ་རྣམ་
པར་བཞེངས། འཕྱིང་ཡུལ་ཀླུང་དུ་གྲོལ་བརྡལ་ཆགས། ཆུ་ཆེན་ལ་ཟམ་པ་
བཙུགས། སྒྲུང་དང་ལྡེའུ། གནམ་བོན་གཤེན་པོ་ཆེ་བྱུང་ནས་རྒྱལ་སྲིད་སྐྱོང་
བའི་གཞུང་ལུགས་སུ་སྤྱད་ པས་ ཆབ་སྲིད་དང་དཔལ་འབྱོར། རིག་ གནས་
སོགས་གོང་འཕེལ་ཆེས་ཆེར་ཕྱིན།
དེ་ནས་ ཨེ་ཤོ་ལེགས། དེ་ ཤོ་ལེགས། ཐི་ཤོ་ལེགས། གུ་ རུ་ ལེགས།
འབྲོང་ཞི་ལེགས། ཨི་ཤོ་ལེགས་བཅས་རྒྱལ་རབས་དྲུག་རིམ་གྱིས་འདས་པ་ལ་
སའི་ལེགས་དྲུག་ཟེར་བ་དང༌། དེ་ནས་ཟ་ནམ་ཟིན་ལྡེ། ལྡེ་འཕྲུལ་ནམ་གཞུང་
བཙན། སེ་སྣོལ་ནམ་ལྡེ། སེ་སྣོལ་པོ་ལྡེ། ལྡེ་སྣོལ་པོ། ལྡེ་རྒྱལ་པོ། ལྡེ་སྤྲིན་
བཙན་དང་རྒྱལ་རབས་བརྒྱུད་རིམ་གྱིས་འདས། དེ་ནས་རྒྱལ་ཏོ་རེ་ལོང་བཙན།
སུ་ཁྲི་བཙན་ནམ། ལ་ཁྲི་སྒྲ་དཔུང་བཙན། ཁྲི་ཐོག་རྗེ་བཙན་ཏེ་ཁྱོན་བསྡོམས་
རྒྱལ་རབས་ཉེར་བདུན་གྱི་རིང་ལ་རྒྱལ་སྲིད་སྒྲུང་ལྡེའུ་བོན་གསུམ་གྱིས་རྣམ་པར་
བསྐྱངས།
སྤྱི་ལོ254ལ་ལྷ་ཐོ་ཐོ་རི་གཉན་བཙན་འཁྲུངས། རྒྱ་གར་ནས་སྨན་པ་བི་
བྱི་དང་བི་ལྷ་བླ་མ་གཉིས་བོད་དུ་ཕེབས་ཏེ། རེག་པ་རྩ་ཡི་མདོ་དང༌། འཚོ་བ་
ཟས་ཀྱི་མདོ། སྦྱོར་བ་སྨན་གྱི་མདོ། གཏར་སྲེག་དཔྱད་ཀྱི་མདོ། རྨ་ཆས་
བཟོའི་མདོ་རྣམས་བརྩམས་པ་དང་། རྩ་འགྲེལ་ཁོག་དབུབ་དང་། ས་དཔྱད་
ལག་ལེན་སོགས་མཛད་ནས་འགྲོ་དོན་རྒྱ་ཆེར་བསྒྲུབས། སྤྱི་ལོ་333ལ་པཎྜི་ཏ་
བློ་སེམས་འཚོ་དང་། ལོ་ཙཱ་བ་ལི་ཐེ་སི་རྣམ་པ་གཉིས་ཀྱིས་གསེར་ཤོག་ངོས་སུ་བི་
ཁྱུརྱས་བྲིས་པའི་དཔང་བཀོད་ཕྱག་བརྒྱ་བ་དང་། མདོ་སྡེ་ཟ་མ་ཏོག་གི་སྙིང་བོ་
ཡི་གེ་དྲུག་པ། གསེར་གྱི་མཆོད་རྟེན། གཡུའི་མཆོད་རྟེན། མུ་དྲའི་ཕྱག་རྒྱ།
ཙིཏྟ་མ་ཎིའི་སྐོར་ཕོར་བཅས་ཕྱག་རྒྱ་དྲུག་སྟེ་སངས་རྒྱས་ཀྱི་སྐུ་གསུང་ཐུགས་རྟེན་
བོད་དུ་གདན་དྲངས་ནས། གཉན་པོ་གསང་བ་ཞེས་གསོལ་ཏེ་ཡུམ་བུ་ལྷ་ཁང་
དུ་བཞུགས་སུ་གསོལ།



6
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་ནས་ཁྲི་གཉན་བཟུང་བཙན་དང་འབྲོ་གཉན་ལྡེ་རུ་གཉིས་རིམ་གྱིས་
འདས། སྤྱི་ལོ་579ལ་དམུས་ལོང་དགོན་པ་བཀྲའམ་ སྟག་རི་གཉན་གཟིགས་
འཁྲུངས། བཙན་པོ་འདིའི་སྐུ་རིང་ལ་བྲེ་ཕུལ་སྲང་བཅོས་འབྲུ་མར་ཚད་ལ་
འཇལ། ཚོང་ལས་དར་བར་གྱུར། སྤྱི་ལོ་601ལ་གནམ་རི་སྲོང་བཙན་འཁྲུངས།
བོད་ཀྱི་རྒྱལ་ཕྲན་སིལ་མ་རྣམས་གཅིག་སྡུད་མཛད་པའི་འགོ་ཚུགས། རྒྱ་ནག་གི་
སྨན་རྩིས་བོད་དུ་དར་བར་གྱུར། སྤྱི་ལོ་617ལ་སྲོང་བཙན་སྒམ་པོ་ ཕོ་བྲང་
བྱམས་པ་མི་འགྱུར་ལྷ་ཁང་དུ་སྐུ་འཁྲུངས། བལ་བོའི་རྒྱལ་པོ་གཡང་ཧུའུ་ཧྥ་
རྨོས་རང་འགུལ་གྱིས་བོད་དང་འབྲེལ་བཙུགས། ལག་ཤེས་བཟོ་ལས་པ་མང་པོ་
བོད་དུ་བཏང༌། སྤྱི་ལོ་633ལ་ རྒྱལ་པོ་སྲོང་བཙན་སྒམ་པོས་ སུམ་ བྷ་ སོགས་
མཐའ་བཞིའི་རྒྱལ་ཕྲན་མང་པོ་དབང་དུ་བསྡུས། ནང་ཁུལ་གྱི་གྱེན་ལོག་ཟིང་
འཁྲུག་ཟིལ་གྱིས་མནན་ཏེ་རྒྱལ་སྲིད་བདེ་འཇགས་ཀྱི་ལམ་དུ་བཀོད། རྒྱལ་ས་ལྷ་
སར་སྤོས། དེ་ནས་བཟུང་ལྷ་ས་ནི་ཆབ་སྲིད་དང་དམག་དོན། དཔལ་འབྱོར་
དང་རིག་གནས་སོགས་ཀྱི་ལྟེ་བར་གྱུར། རྒྱལ་པོས་ཐོན་མི་སམ་བྷོ་ཊ་སོགས་བློ་
རྣོ་བ་རྣམས་རྒྱ་གར་དུ་སློབ་གཉེར་མཛད་པར་མངགས། ཐོན་མི་ཕྱིར་ཕེབས་
རྗེས་བོད་ཀྱི་ཡི་གེ་གསར་བཟོ་མཛད་པ་དང༌། བརྡ་སྤྲོད་ཀྱི་གཞུང་བརྩམས་པ་
དང་། ལོ་ཙཱ་བའི་སྡེ་བཙུགས་ནས་རྒྱ་གར་གྱི་སངས་རྒྱས་ཆོས་གཞུང་བོད་དུ་
བསྒྱུར་བའི་ལས་བརྩམས། སྤྱི་ལོ་639ལ་བལ་བཟའ་ཁྲི་བཙུན་སྲོང་བཙན་སྒམ་
པོའི་བཙུན་མོར་གདན་དྲངས་པ་དང༌། སྤྱི་ལོ་641ལ་རྒྱ་བཟའ་ཀོང་ཇོ་སྲོང་
བཙན་སྒམ་པོའི་བཙུན་མོར་གདན་དྲངས་པ་ལ། བལ་བཟས་ཇོ་བོ་མི་བསྐྱོད་རྡོ་
རྗེ་གདན་དྲངས་ནས་ར་ས་འཕྲུལ་སྣང་གི་གཙུག་ལག་ཁང་བཞེངས་པ་དང་།
རྒྱ་བཟས་ཇོ་བོ་ཤཱཀྱ་མུ་ནེ་གདན་དྲངས་ནས་རྒྱ་སྟག་ར་མོ་ཆེའི་གཙུག་ལག་ཁང་
རྣམ་པར་བཞེངས་ཏེ། དམ་པའི་ཆོས་ཀྱི་སྲོལ་བཏོད་པ་དང་། དགེ་བ་བཅུའི་
ཁྲིམས་ཀྱི་སྟེང་དུ་མི་ཆོས་གཙང་མ་བཅུ་དྲུག་གི་ཁྲིམས་གཏན་འབེབས་མཛད་
ནས་ལག་བསྟར་མཛད་པ་དང་། ཞིང་ལས་དང་བཟོ་ལས། དཔལ་འབྱོར་དང་



བོད་ཀྱི་གནའ་རབས་རྩོམ་རིག
རིག་གནས། དམག་དོན་དང་ཕྱི་འབྲེལ་སོགས་གང་ཅིའི་ཐད་ནས་འཛམ་གླིང་
ན་འགྲན་ཟླ་དབེན་ཞིང༌། གྲགས་སྙན་གྱི་བ་དན་སྲིད་རྩེར་འབར་བའི་རྒྱལ་
ཁབ་སྟོབས་ལྡན་ཞིག་ཏུ་གྱུར།
རྒྱལ་པོ་སྲོང་བཙན་སྒམ་པོ་དང་མོང་བཟའ་ཁྲི་ལྕམ་གཉིས་ཀྱི་སྲས་གུང་རི་
གུང་བཙན་དགུང་ལོ་བཅུ་གསུམ་སྟེང་རྒྱལ་སར་བཞག་ཀྱང༌། དགུང་ལོ་བཅོ་
བརྒྱད་སྟེང་འདས་པས་སླར་ཡང་ཡབ་རྒྱལ་པོས་སྲིད་བསྐྱངས། དེ་ནས་མང་
སྲོང་མང་བཙན་གྱིས་སྲིད་བསྐྱངས། བློན་པོ་སྟོང་བཙན་ཡུལ་སྲུང་སོགས་ལ་ཉེ་
བར་བརྟེན་ནས་ཡབ་མེས་ཀྱི་སྲིད་རྙིང་ལེགས་པོར་མནན། དེ་ནས་འདུས་སྲོང་
མང་པོ་རྗེ་རླུང་ནམ་འཕྲུལ་གྱི་རྒྱལ་པོས་སྲིད་བསྐྱངས། བྱུང་གྲུ་གུའི་ཡུལ་དུ་
གམག་དྲངས་ པས་ འབངས་ སུ་ བཀུག འཇང་ ས་ དམ་ རྒྱལ་ པོའང་ མནའ་
འབྲེལ་གྱི་གྲོགས་པོར་སྦྲན། རྒྱལ་པོ་འདིའི་སྐུ་རིང་ལ་བློན་པོ་རྩལ་བོ་ཆེ་བདུན་
བྱུང་།
སྤྱི་ལོ་690ལ་ཁྲི་ལྡེ་གཙུག་བརྟན་ནམ་མེས་ཨག་ཚོམ་སྐུ་འཁྲུངས། དེ་དང་
བཙུན་མོ་ལྗང་མོ་ཁྲི་བཙུན་ལ་སྲས་ལྗང་ཚ་ལྷ་དབོན་ཞུ་བ་བྱད་གཟུགས་ལྷ་ལ་
འགྲན་པ་ཞིག་འཁྲུངས་ཤིང་། ལང་ཚོ་དར་ལ་བབ་སྐབས་རྒྱ་ནག་གི་རྒྱལ་པོ་
ཐང་ཀྲུང་ཙུང་གི་གསོས་ཕྲུག་གྱིམ་ཤིང་ཀོང་ཇོ་དགུང་ལོ་བཅོ་ལྔར་སོན་པ་བཙུན་
མོར་བསུས་ཀྱང་། ཀོང་ཇོ་བོད་ལ་མ་ཐོན་སྔོན་དུ་རྒྱལ་བུ་གཤེགས་པས། རྒྱལ་
པོ་མེས་ཨག་ཚོམ་གྱི་བཙུན་མོར་དབང་བསྐུར། རྒྱ་ནག་ནས་སངས་རྒྱས་ཆོས་
དཔེ་དང་སྨན་གཞུང་སོགས་བོད་ཡིག་ཏུ་བསྒྱུར་ཏེ་བོད་ཀྱི་རིག་གནས་འཕེལ་
རྒྱས་ལ་ཤུགས་རྐྱེན་ཐེབས། སྤྱི་ལོ་742ལ་ཁྲི་ལྡེ་གཙུག་བརྟན་དང་བཙུན་མོ་སྣ་
ནམ་བཟའ་མང་མོ་རྗེ་གཉིས་ལ་སྲས་ཁྲི་སྲོང་ལྡེ་བཙན་འཁྲུངས། སྤྱི་ལོ་755ལ་
རྒྱལ་སར་བཞུགས། ཟ་ཧོར་ཡུལ་ནས་མཁན་པོ་ཞི་བ་འཚོ་དང༌། ཨུ་རྒྱན་གྱི་
ཡུལ་ནས་སློབ་དཔོན་པདྨ་འབྱུང་གནས་གདན་དྲངས་ཏེ། རྐྱེན་ངན་རྣམས་
བསལ་ཞིང་རྗེ་བློན་རྣམས་ཀྱི་བློ་སྣ་སངས་རྒྱས་ཆོས་ལ་བསྒྱུར། བསམ་ཡས་མི་



8 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འགྱུར་གཙུག་ལག་ཁང་ལེགས་པར་བཞེངས། སྒྲ་སྒྱུར་གྱི་ལོ་ཙཱ་བ་མང་པོ་གསོ་
སྐྱོང་བྱས་ཏེ། བཀའ་མདོ་རྒྱུད་མང་པོ་བོད་སྐད་དུ་བསྒྱུར། སྦ་གསལ་སྣང་།
སྦ་ཁྲི་བཞེར། བེ་རོ་ཙ་ན། ངན་ལམ་རྒྱལ་བ་མཆོག་དབྱངས། རྨ་རིན་ཆེན་
མཆོག འཁོན་ཀླུའི་དབང་བོ་བསྲུངས་པ། གཙང་ལེགས་གྲུབ་སྟེ་སད་མི་མི་
བདུན་གྱིས་འགོ་བྱས་ནས་འབངས་མི་སུམ་བརྒྱ་རབ་ཏུ་བྱུང་སྟེ། སྒྲ་དང་ལོ་ཙཱ་
སྦྱངས་ནས་མཁས་པར་གྱུར་པ་དང་། རྒྱ་གར་གྱི་མཁས་པ་བི་མ་ལ་མི་ཏྲ་སོགས་
གདན་དྲངས་ཏེ་ཡེ་ཤེས་དབང་བོ་གཙོས་རྒྱ་གར་གྱི་ཆོས་གཞུང་བོད་དུ་བསྒྱུར་བ་
དང་། རྒྱ་ནག་གི་ཧྭ་ཤང་མ་ཞང་མ་ཀོ་ལེ་སོགས་སྤྱན་དྲངས་ནས་བྲན་ཀ་ལེགས་
ཀོང་། ལྷ་ལུང་ཀླུ་གོང་། འགོ་གོམ་ཀླུ་གོང་རྣམས་ཀྱིས་ལོ་ཙཱ་མཛད་ནས་རྒྱ་ནག་
གི་བསྟན་བཅོས་མི་ཉུང་བ་ཞིག་བོད་དུ་བསྒྱུར། རྒྱལ་སྲིད་རྣམ་པར་དར་བའི་
རྒྱལ་པོ་འདིའི་རིང་ལ། ལོ་ཙཱ་བ་རྒན་གསུམ་ཞེས་བཻ་རོ་ཙ་ན། ལྡན་མ་རྩེ་མང་།
ཁ་ཆེ་ཨ་ནན་ཏ་དང་། ལོ་ཙཱ་ བ་ བར་ གསུམ་ ཞེས་ གཉགས་ཛྙཱ་ན་ཀུ་ མ་ ར།
འཁོན་ཀླུའི་དབང་བོ། རྨ་ཆེན་རིན་ཆེན་མཆོག་དང་། ལོ་ཙཱ་བ་གཞོན་གསུམ་
ཞེས་སྐ་བ་དཔལ་བརྩེགས། ཅོག་རོ་ཀླུའི་རྒྱལ་མཚན། ཞང་ཡེ་ཤེས་སྡེ་བཅས་
སྙན་གྲགས་དབྱར་རྔ་ཕྱོགས་སུ་ལྡིར་བའི་ལོ་ཙཱ་བའམ་སྐྱེས་ཆེན་དམ་པ་མང་དུ་
བྱོན་ཏེ་བསྟན་པ་དང་འགྲོ་བའི་འཕྲིན་ལས་རྒྱ་ཆེར་མཛད། ཁྱད་པར་དུ་སྦ་
གསལ་སྣང་ངམ་ཡེ་ཤེས་དབང་བོས་བོད་ཀྱི་ལོ་རྒྱུས་ཀྱི་དེབ་ཐེར་སྦ་བཞེད་ལེགས་
པར་བརྩམས། ཡིག་བསྒྱུར་གྱི་སྡེ་རྣམ་པར་བཙུགས་ནས་རྒྱ་གར་གྱི་རྩོམ་རིག་སྟེ།
མགོན་པོ་ཀླུ་སྒྲུབ་ཀྱི་ཤེས་རབ་བརྒྱ་བ་དང༌། གཏམ་རིན་པོ་ཆེའི་ཕྲེང་བ་དང་།
ཤེས་རབ་སྡོང་བུ་དང༌། སྐྱེ་བོ་གསོ་ཐིགས་བཅས་བོད་དུ་བསྒྱུར་བ་དང་། མཐོ་
བཙུན་གྲུབ་རྗེའི་ཁྱད་པར་འཕགས་བསྟོད་དང༌། བདེ་བྱེད་བདག་པོའི་ལྷ་ལས་
ཕུལ་དུ་བྱུང་བའི་བསྟོད་པ་དང་། མཛངས་བླུན་ཞེས་བྱ་བ་ཐེག་པ་ཆེན་པོའི་
མདོ་སོགས་ལེགས་བཤད་དང་། བསྟོད་པ། གཏམ་རྒྱུད་གང་མང་བོད་དུ་
བསྒྱུར་ནས་གངས་ཅན་བོད་ཀྱི་རྩོམ་རིག་སྒྱུ་རྩལ་དར་ཞིང་རྒྱས་པར་མཛད།



བོད་ཀྱི་གནའ་རབས་རྩོམ་རིག
དེ་ནས་མུ་ནེ་བཙན་པོ་དང་ཁྲི་ལྡེ་སྲོང་བཙན་སྐུ་མཆེད་གཉིས་བྱོན་ཏེ།
མུ་ནེ་བཙན་པོས་འབངས་ཀྱི་དབུལ་ཕྱུགས་ཐེངས་གསུམ་ལ་བསྙམས། བསམ་
ཡས་སུ་སྡེ་སྣོད་གསུམ་གྱི་མཆོད་པ་བཙུགས། རྒྱལ་སྲིད་བསྐྱངས་ནས་ལོ་གཅིག་
དང་ཟླ་བ་བདུན་ལ་ཡུམ་ཚེ་སྤོང་བཟའ་ཡིས་དུག་དྲངས་ཏེ་བཀྲོངས། མུ་ཏིག་
བཙན་པོའམ་ སད་ན་ལེགས་ མཇིང་ ཡོན་ནམ་ ཁྲི་ ལྡེ་སྲོང་ བཙན་ གྱིས་ སྲིད་
བསྐྱངས། ཡབ་མེས་ཀྱི་གཙུག་ལག་ཁང་རྣམས་ལ་མཆོད་པ་དང༌། ལོ་པཎ་
རྣམས་ལ་བསྙེན་བཀུར་མཛད་ཅིང་། སྔར་མ་འགྱུར་བའི་གསུང་རབ་དུ་མ་བོད་
དུ་བསྒྱུར། སྐར་ཆུང་རྡོ་རྗེ་དབྱིངས་ཀྱི་ལྷ་ཁང་བཞེངས། བོད་ཀྱི་ལོ་ཙཱའི་བྱ་བ་
གཅིག་གྱུར་ཡོང་ཆེད་སྒྲ་སྦྱོར་བམ་གཉིས་གཏན་ལ་ཕབ། བོད་ཕན་པ་དང་བདེ་
བའི་ལམ་དུ་བཀོད།
སྤྱི་ལོ་806ལ་ཁྲི་གཙུག་ལྡེ་བཙན་ནམ་ཁྲི་རལ་བ་ཅན་སྐུ་འཁྲུངས། རྒྱལ་
པོ་འདི་ཉིད་ཀྱི་རིང་ལ། དགེ་འདུན་གྱི་སྡེ་བཙུགས་ཏེ། གྲྭ་བ་གཅིག་ལ་དུད་
ཁྱིམ་བདུན་གྱིས་ཞབས་ཏོག་བསྙེན་བཀུར་མཛད་པའི་སྲོལ་བཙུགས་པ་དང་།
རྒྱལ་པོའི་དབུ་སྐྲ་ལ་དར་ཡུགས་རིང་བོར་བཏགས་ཏེ་གཡས་གཡོན་གྱི་ས་ལ་
ལེགས་པར་བཏིང་བའི་སྟེང་དུ་རབ་ཏུ་བྱུང་བ་རྣམས་བཞུགས་སུ་གསོལ་བ་ལ་
སོགས་མཛད་ནས་དམ་ཆོས་ཚད་མེད་པར་སྤེལ། སྤྱི་ལོ་481ལ་རྒྱལ་པོ་ཁྲི་རལ་
བ་ཅན་གྱིས་འབྲས་ཆང་གསོལ་ནས་གཟིམས་པའི་སྐབས་སུ་བློན་པོ་སྦས་སྟག་སྣ་
དང་ཅོག་རོ་ལྷ་ལོད་ སོགས་ཀྱིས་ཞལ་ལྟག་པའི་ངོས་ སུ་གཅུས་ནས་བཀྲོངས་
མཐར། ཐུབ་བསྟན་ལ་སྡང་བའི་བློན་པོ་སྦས་སྟག་སྣ་སོགས་ཀྱིས་ཁྲི་དར་མ་འུ་
དུམ་བཙན་རྒྱལ་པོ་རུ་བཀུར། ཐུབ་བསྟན་བོད་ཡུལ་དུ་སྤེལ་བ་མ་ལེགས་པར་
བསྙད་སྣ་ཚོགས་བཏགས་ནས་སངས་རྒྱས་ཆོས་ལུགས་ཀུན་ནས་བསྣུབས། ལོ་
པཎ་ཕལ་ཆེར་ཡུལ་གཞན་དུ་བྲོས། མ་བྲོས་པ་རྣམས་བཀུམ། རབ་བྱུང་བ་
ཕལ་ཆེར་སྐྱ་སར་ཕབ། མི་ཉན་པ་རྣམས་རི་དྭགས་རྔོན་དུ་བཅུག ལྷ་ཁང་
རྣམས་བཤིག་པའི་ཐོག་མ་ར་ས་འཕྲུལ་སྣང་བྱས། རྒྱ་སྟག་ར་མོ་ཆེ་སོགས་ཀྱི་སྒོ་



10 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལ་ཞལ་བ་བྱས་ཤིང་དེར་བཙུན་པ་ཆང་འཐུང་སོགས་ཀྱི་རི་མོ་བྲིས། དེ་ལ་ཡེར་
བའི་བྲག་ཁུང་ན་སྒོམ་བྱེད་ཀྱིན་པའི་ལྷ་ལུང་དཔལ་གྱི་རྡོ་རྗེ་མི་རྐྱང་རྟ་རྐྱང་དུ་ལྷ་
སར་ཆས་ནས། ལོ་རྒྱུས་ཀྱི་རྡོ་རིང་ལ་གཟིགས་ བཞིན་ པའི་རྒྱལ་པོ་ལ་ཕྱག་
འཚལ་བ་ལྟར་བགྱིས་ཏེ་འདའ་འཕངས་ནས་བཀྲོངས་མཐར་རི་བྱ་བཞིན་བྲོས་
སོ། །
དེ་ནས་དར་མ་འུ་དུམ་བཙན་གྱི་སྲས་འོད་སྲུང་དང་ཡུམ་བརྟན་སྲིད་ལ་མ་
འཆམ་པར། འོད་སྲུང་གིས་གཡོན་རུ་བཟུང་ནས་འཁྲུག་པ་བྱས་ཤིང་། དེའི་
སྲས་རྗེ་དཔལ་འཁོར་བཙན། སྐྱིད་སྡེ་ཉི་མ་མགོན། བཀྲ་ཤིས་བརྩེགས་པ་
རྣམས་མངའ་རིས་སུ་བྲོས་ནས་མངའ་རིས་རྒྱལ་པོ་མཛད། ཡུམ་བརྟན་གྱི་སྲས་
ཁྲི་དེ་མགོན་སྙན། དེའི་སྲས་རིག་པ་མགོན་དང་ཉི་མ་མགོན། ཉི་མ་མགོན་གྱི་
སྲས་འོད་དཔལ་མགོན། འདིའི་རྒྱུད་རླུང་ཤོད། འཕན་ཡུལ། མདོ་ཁམས་སུ་
ཁྱབ་པར་གྱུར། །
དེ་ནས་བཟུང་། བོད་ཀྱི་བཙན་པོའི་རྒྱལ་ རབས་ཆད་ནས་རྒྱལ་སྲིད་
ཉམས་དམས་སུ་གྱུར་ཅིང་། རྒྱལ་ ཁབ་གཞི་ནས་སིལ་བུར་འཐོར་ནས་རྗེའི་
མངའ་ཐང་ནི་དགུན་ཁའི་འབབ་ཆུ་བཞིན་བྲི། དགེ་བཅུའི་རྒྱལ་ཁྲིམས་ནི་སོག་
རུལ་གྱི་ཕོན་ཐག་བཞིན་ཞིག བོད་འབངས་ཀྱི་བསོད་ནམས་ནི་སྣུམ་ཟད་ཀྱི་
མར་མེ་བཞིན་སོང་། ཆབ་སྲིད་ཕན་བདེ་ནི་ནམ་མཁའི་འཇའ་ཚོན་བཞིན་ཡལ།
ནག་ཕྱོགས་ཀྱི་སྤྱོད་པ་ནི་ཡུལ་ངན་གྱི་འཚུབ་མ་བཞིན་ལངས། བཟང་བྱེད་ཀྱི་
བསམ་བློ་ནི་མདང་གསུམ་གྱི་རྨི་ལམ་བཞིན་བརྗེད་ཅེས་པ་ལྟར་གྱུར། །
དར་མ་འུ་དུམ་བཙན་གྱིས་སངས་རྒྱས་བསྟན་པ་བསྣུབས་རྗེས། དཔལ་
ཆེན་ཆུ་བོ་རི་ནས་གཡོ་དགེ་འབྱུང༌། གཙང་རབ་གསལ། དམར་ཤཱཀྱ་མུ་ནེ་
གསུམ་གྱིས་འདུལ་བའི་པུ་ཏི་དྲེལ་རྒྱབ་གསུམ་ཁྱེར་ནས་ཁམས་སུ་ཕེབས་ཏེ་དན་
ཏིག་ཤེལ་གྱི་བྲག་ཕུག་ཏུ་བཞུགས། དེའི་རྗེས་སུ་ཀ་འོད་མཆོག་གྲགས་པ་དང་
རོང་སྟོན་སེང་གེ་རྒྱལ་མཚན་གཉིས་ཀྱིས་མངོན་པ་དང་མཛོད་ཀྱི་པུ་ཏི་མང་པོ་



བོད་ཀྱི་གནའ་རབས་རྩོམ་རིག
11
4
ཁྱེར་ནས་མདོ་ཁམས་སུ་བྲོས་ཏེ། ཨན་ཆུང་གནམ་རྫོང་གི་བྲག་ཁུང་དུ་བཞུགས།
དེ་ནས་བླ་ཆེན་དགོངས་པ་རབ་གསལ་(952——1035) མདོ་སྨད་
དན་ཏིག་ཏུ་ཕེབས་ཏེ། མཁན་པོ་གཙང་རབ་གསལ་དང་སློབ་དཔོན་གཡོ་དགེ་
འབྱུང་གཉིས་ཀྱི་དྲུང་དུ་རབ་བྱུང་བསྒྲུབས། དེ་ལ་བསམ་ཡས་ཀྱི་མངའ་བདག་
ཚ་ན་ཡེ་ཤེས་རྒྱལ་མཚན་མཆོག་གིས་བདག་རྐྱེན་མཛད་ནས་མདོ་ཁམས་སུ་སྡོམ་
པ་ལེན་པའི་ཐོག་མར་ཀླུ་མེས་ཤེས་རབ་ཚུལ་ཁྲིམས་སོགས་དབུས་གཙང་གི་མི་
བདུན་གྱིས་གྲུམ་ཡེ་ཤེས་རྒྱལ་མཚན་མཁན་པོ་དང་ཅོ་རོ་ཤེས་རབ་བྱང་ཆུབ་སློབ་
དཔོན་དུ་བསྟེན་ནས་རབ་བྱུང་བསྒྲུབས་པ་དང་སྡོམ་པ་བླངས་ཏེ། དེའི་སྔོན་ལ་
མདོ་ཁམས་སུ་སྡོམ་པ་ལེན་པར་ཕེབས་པའི་མཐའ་བཞི་རྒྱལ་འཕགས་སོགས་མི་
ལྔ་དང་བཅས་ཕྱིར་དབུས་གཙང་དུ་ཕེབས་ནས་བསམ་ཡས་ཀྱི་མངའ་བདག་ཚ་
ན་ཡེ་ཤེས་རྒྱལ་མཚན་གྱི་སྲས་གཙད་པོ་ཁྲི་བས་བདག་རྐྱེན་མཛད་པར་བརྟེན།
དབུས་གཙང་ཀུན་ཏུ་ལྷ་ཁང་བཞེངས། དགེ་འདུན་གྱི་སྡེ་བཙུགས། སངས་
རྒྱས་བསྟན་པའི་མེ་རོ་མདོ་ཁམས་ནས་དབུས་གཙང་དུ་རྣམ་པར་གསོས་པས།
བསྟན་པ་ཕྱི་དར་གྱི་འགོ་ཚུགས།
རྗེ་དཔལ་འཁོར་བཙན་གྱི་སྲས་སྐྱིད་ལྡེ་ཉི་མ་མགོན་གྱིས་མངའ་རིས་རྒྱལ་
པོ་མཛད། སྤུ་རངས་ལ་དབང་བསྒྱུར། དེ་ལ་སྲས་གསུམ་འཁྲུངས། ཆེ་བ་
དཔལ་གྱི་མགོན་གྱིས་མང་ཡུལ་བཟུང་། བར་བ་བཀྲ་ཤིས་མགོན་གྱིས་པུ་རང་
བཟུང་། ཆུང་བ་ལྡེ་གཙུག་མགོན་གྱིས་ཞང་ཞུང་བཟུང་། འདི་གསུམ་ལ་སྟོད་
ཀྱི་མགོན་གསུམ་ཟེར། ལྡེ་གཙུག་མགོན་ལ་སྲས་གཉིས་འཁྲུངས། འཁོར་རེ་
དང་སྲོང་ངེ་གཉིས་ཡིན། སྲོང་ངེས་སྐུ་ཚེ་སྨད་ལ་བཙུན་མོ་ཁབ་ཏུ་བཞེས་པས་
སྲས་ན་ག་ར་ཙ་དང་། དྷེ་བ་ར་ཙ་གཉིས་འཁྲུངས། སྐུ་ཚེའི་སྨད་ལ་རབ་ཏུ་
བྱུང་ནས་ལྷ་བླ་མ་ཡེ་ཤེས་འོད་དུ་མཚན་གསོལ། མཐོན་མཐིང་དཔལ་གྱི་ལྷ་
ཁང་བཞེངས། ལོ་ཆེན་རིན་ཆེན་བཟང་བོ་དང༌། རྔོག་ལེགས་པའི་ཤེས་རབ་
སོགས་བློ་རྣོ་བ་ཉི་ཤུ་རྩ་གཅིག་རྒྱ་གར་དུ་ཆོས་སློབ་པར་མངགས། པཎྜི་ཏ་ཤུདྡྷ་



༥
12 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཀ་ར་དང་ཝརྨ་ཏ་གཉིས་སྤྱན་དྲངས་ཏེ། མཚན་ཉིད་ཀྱི་ཐེག་པ་དང་རྒྱུད་སྡེ་
བཞི་བསྒྱུར་ ཅིང་ གཏན་ ལ་ ཕབ། འདུལ་ བ་ སྟོད་ ལུགས་ དར་ བར་ མཛད།
གཅེན་པོ་འཁོར་རེ་ཡིས་ཁ་ཆར་གྱི་ལྷ་ཁང་བཞེངས། དེའི་སྲས་ལྷ་ལྡེ་པོས་པཎྜི་
ཏ་སུ་བྷ་ཤིད་དང་པཎྜི་ཏ་རྨེ་རུ་སྤྱན་དྲངས། ལྷ་ལྡེ་པོ་ལ་སྲས་གསུམ་འཁྲུངས་
པའི་ཆེ་བ་ཞི་བ་འོད། འབྲིང་བ་ལྷ་བླ་མ་བྱང་ཆུབ་འོད། ཆུང་བ་འོད་ལྡེའོ། །
འདི་གསུམ་གྱི་དུས་སུ་ལྷ་བླ་མ་ཡེ་ཤེས་འོད་ཀྱིས་སངས་རྒྱས་ཀྱི་བསྟན་པ་ལ་
དགོངས་ནས། རྒྱ་གར་དུ་པཎྜི་ཏ་གདན་འདྲེན་པར་བྱོན་པས་ལམ་དུ་མུ་སྟེགས་
པ་གར་ལོག་གིས་བཟུང་སྟེ། དཀོན་མཆོག་གི་སྐྱབས་འགྲོ་འདོར་རམ། ལུས་ཀྱི་
ལྗིད་དང་མཉམ་པའི་གསེར་བྱིན་ན་ཕྱིར་གཏོང་ཞེས་སྨྲས་པས། དབོན་སྲས་
རྣམས་ཀྱིས་གསེར་མང་དུ་བཙལ་ཀྱང་། ལྷ་བླ་མ་ཡེ་ཤེས་འོད་ཀྱིས་ད་ངེད་ན་
ཚོད་མཐོན་པོར་གྱུར་པས་འདི་ནས་ཐོན་ཀྱང་བསྟན་འགྲོ་ལ་ཕན་པར་དཀའ་
བས་གསེར་རྣམས་ཀྱིས་རྒྱ་གར་གྱི་རྒྱལ་པོ་དགེ་བ་དཔལ་གྱི་སྲས། དྲྀ་ཀ་མ་ལ་ཤཱི་
ལའི་གཙུག་ལག་ཁང་ན། རིག་པའི་གནས་ལྔ་ལ་མཁས་པའི་པཎྜི་ཏ་ལྔ་བརྒྱའི་
ནང་ནས་གཙུག་གི་ནོར་བུར་གྱུར་པ་ཇོ་བོ་རྗེ་དཱི་བཾ་ཀཱ་ར་ཞུ་བ་སྤྱན་དྲོངས་ལ་
བསྟན་འགྲོའི་འཕྲིན་ལས་སྤེལ་བར་མཛོད་ཅེས་གསུངས་པ་བཞིན། ནག་ཚོ་ལོ་
ཙཱ་བ་རྒྱ་གར་དུ་ཇོ་བོ་རྗེ་གདན་འདྲེན་པར་ཕྱིན་ནས། སྤྱི་ལོ་1042ལ་ཇོ་བོ་རྗེ་
མངའ་རིས་སུ་འབྱོར། སྤྱི་ལོ་1044ལ་འབྲོམ་སྟོན་པ་རྒྱལ་བའི་འབྱུང་གནས་
ཀྱིས་ཇོ་བོ་རྗེ་མངའ་རིས་ལ་ཕེབས་པ་གསན་ནས་ཁམས་ནས་ཞབས་ཐང་གིས་
མངའ་རིས་སུ་ཕེབས་ཏེ་ཇོ་བོ་རྗེའི་ཞལ་མཇལ། ཇོ་བོ་རྗེ་མྱ་ངན་ལས་འདས་
རྗེས། སྔོན་ཇོ་བོ་རྗེ་ཡིས་གསོ་སྐྱོང་གནངས་པའི་སློབ་མའི་ཚོགས་ཉེ་བར་ཁྲིད་
དེ་རྭ་སྒྲེང་དུ་ཕེབས། སྤྱི་ལོ་1057ལ་རྭ་སྒྲེང་དགོན་པ་བཏབ། པོ་ཏོ་བ་རིན་
ཆེན་གསལ་དང༌། སྤྱན་སྔ་བ་ཚུལ་ཁྲིམས་འབར། ཕུ་ཆུང་བ་གཞོན་ནུ་རྒྱལ་
མཚན་སོགས་སློབ་མ་མཁས་གྲུབ་ཕུལ་དུ་བྱུང་བ་མང་བོ་བསྐྱངས་ཏེ། བཀའ་
གདམས་བསྟན་པའི་བདག་པོར་གྱུར།



13
བོད་ཀྱི་གནའ་རབས་རྩོམ་རིག
སྤྱི་ལོ་1034ལ་འཁོན་དཀོན་མཆོག་རྒྱལ་པོ་འཁྲུངས། སྐུ་ན་ཕྲ་བའི་དུས་
སུ་ཡབ་དང་གཅེན་གཉིས་ལས་གསང་སྔགས་རྙིང་མའི་གདམས་པ་སྦྱངས་ཤིང་།
ཕྱིས་སུ་འབྲོག་མི་ལོ་ཙཱ་བ་ཤཱཀྱ་ཡེ་ཤེས་སོགས་མཁས་གྲུབ་ཀྱི་བླ་མ་རྣམས་ལས་
ལམ་འབྲས་གཙོས་པའི་གསང་སྔགས་ཕྱི་འགྱུར་རྣམས་ལ་སྦྱངས། དགུང་ལོ་
བཞི་བཅུ་བ་རབ་བྱུང་དང་པོའི་ཆུ་གླང་ལོར་(སྤྱི་ལོ1073) དབོན་པོ་རིའི་ས་
དཀར་གྱི་ལོགས་སུ་ས་སྐྱ་དགོན་པ་བཏབ་པས། དེ་ནས་བཟུང་ས་སྐྱ་བ་ཞེས་
གྲགས། སྤྱི་ལོ་1102ལ་སྐུ་གཤེགས། །
སྤྱི་ལོ་1092ལ་ས་ཆེན་ཀུན་དགའ་སྙིང་བོ་ནི་ཡབ་འཁོན་དཀོན་མཆོག་
རྒྱལ་པོ་དང་ཡུམ་མ་གཅིག་ཞང་མོ་གཉིས་ཀྱི་སྲས་སུ་སྐུ་འཁྲུངས། བླ་མ་ཞང་
རིན་པོ་ཆེ་སོགས་མཁས་གྲུབ་མང་པོ་བསྟེན་ནས་གསང་སྔགས་གསར་མའི་ཟབ་
ཆོས་མཐའ་ཡས་པ་གསན། མངོན་པ་དང་ཚད་མ། ཕར་ཕྱིན་ལ་མཁས་པར་
གྱུར། མངོན་ཤེས་རྫུ་འཕྲུལ་ལ་ཐོགས་པ་མེད་པར་གྲགས། གདུལ་བྱ་མང་པོ་
སྨིན་གྲོལ་ལ་བཀོད་པ་དང་བསྟན་པའི་བྱ་བ་རྒྱ་ཆེར་མཛད། སྤྱི་ལོ་1258ལ་སྐུ་
གཤེགས། གསུང་རྩོམ་པོད་གཉིས་བཞུགས། དེ་ནས་ཀུན་དགའ་སྙིང་བོ།
བསོད་ནམས་རྩེ་མོ། གྲགས་པ་རྒྱལ་མཚན། ས་སྐྱ་པཎ་ཆེན། འགྲོ་མགོན་
འཕགས་པ་བཅས་ས་སྐྱ་གོང་མ་རྣམ་ལྔ་བྱོན་ཏེ། གསུང་ངག་ལམ་འབྲས་ཆོས་
ཀྱི་སྙིང་ཛུར་བྱེད་པའི་རིང་ལུགས་འཛིན་མཁན་རྗེས་འབྲང་དང་བཅས་པ་དང་།
ཆོས་རྒྱུད་དང་གདུང་རྒྱུད་གཉིས་ཀྱི་སྒོ་ནས་བསྟན་འགྲོའི་འཕྲིན་ལས་སྤེལ་བ་
དང་། བོད་ཁམས་ཡོངས་ལ་ཆོས་སྲིད་ཟུང་གིས་དབང་བསྒྱུར་བའི་འགོ་ཚུགས།
གོང་ནས་བརྗོད་ཟིན་པ་འདི་ནི་བོད་ཀྱི་གནའ་རབས་ཀྱི་རིག་གནས་ལོ་
རྒྱུས་དང་། བོད་ཀྱི་གནའ་རབས་རྩོམ་རིག་གི་གནད་དུ་བསྡུས་པའི་ལོ་རྒྱུས་
རྒྱབ་ལྗོངས་ཡིན་ཞིང་། དུས་ཡུན་རིང་བའི་ལོ་རྒྱུས་འདིའི་ནང་དུ། གཅིག་ན་
སྲིད་པ་ཆགས་གླུ་སོགས་གདོད་མའི་སྙན་ངག་དང་། གནའ་རབས་གཏམ་རྒྱུད་
དང་ངག་རྒྱུན་སྣ་ཚོགས། བཙན་པོ་སྤུ་དེ་གུང་རྒྱལ་ནས་བཟུང་དར་བའི་རོ་



14 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྒྲུང་། ཕུན་སུམ་ཚོགས་ལ་ལོ་རྒྱུས་དོན་སྙིང་ལྡན་པའི་གནའ་རབས་མགུར་གླུ་
སོགས་བོད་ཀྱི་གདོད་མའི་དུས་ནས་དར་ཞིང་རྒྱས་པ་དང་ཀུན་ནས་བརྒྱུད་པའི་
དམངས་ཁྲོད་རྩོམ་རིག་གི་རྣམ་པ་ཅན་འདི་ཉིད་གངས་ཅན་བོད་ཀྱི་རྩོམ་རིག་སྒྱུ་
རྩལ་གྱི་འགོ་ཁུངས་དང་གཞི་མ་རུ་བྱུང་ཞིང་འཕེལ་བ་དང་། གཉིས་ན་ཆོས་
རྒྱལ་སྲོང་བཙན་སྒམ་པོས་མཛད་པའི་མ་ཎི་བཀའ་འབུམ་དང༌། སློབ་དཔོན་
ཐོན་མིའི་མགུར་དང་། རྡོ་རིང་གི་ཡི་གེ་དང་དྲིལ་བུའི་ཁ་བྱང༌། གཏེར་ཡིག་
སྣ་ཚོགས། སྦ་གསལ་སྣང་གིས་མཛད་པའི་སྦ་བཞེད་དང་བཀའ་གདམས་བུ་
ཆོས། འབྲོམ་སྟོན་པས་མཛད་པའི་ཇོ་བོ་རྗེའི་བསྟོད་པ་སུམ་ཅུ་བ་དང་མི་ཆོས་
གནད་ཀྱི་ཕྲེང་བ་དང་རྗེ་བཙུན་མི་ལ་རས་པའི་མགུར་འབུམ་སོགས་རྒྱལ་བློན་
དང་མཁས་གྲུབ་རྣམས་ཀྱིས་ཡིག་ཐོག་ནས་ལེགས་པར་མཛད་པའི་རྩོམ་རིག་
བརྩམས་ཆོས་ཕུན་སུམ་ཚོགས་པར་བྱུང་བ་དང་། གསུམ་ན་གོང་ནས་བརྗོད་
ཟིན་པ་སྟེ་རྒྱ་གར་གནའ་རབས་ཀྱི་ལེགས་བཤད་དང་བསྟོད་པ། གཏམ་རྒྱུད་
དང་གཞུང་ལུགས་མི་ཉུང་བ་ཞིག་བོད་ཡིག་ཏུ་ལེགས་པར་བསྒྱུར་ནས། དེ་ལ་
སློབ་སྦྱོང་དང་དེ་ཡི་ཉིང་བཅུད་སྡུད་ལེན་བྱས་ཏེ་བོད་ཀྱི་རྩོམ་རིག་སྒྱུ་རྩལ་གྱི་
ཕུང་བོ་ལ་ཟུངས་ཁྲག་གསར་བ་བསྩལ་བ་དང་། དེ་ཡི་བསམ་བློ་རིམ་བཞིན་རྒྱུ་
ཆེ་བ་དང་སྒྱུ་རྩལ་སྔར་ལས་བཀྲག་མདངས་དང་ལྡན་པར་གྱུར།
i
d
F ir
l
ir



བོད་ཀྱི་གནའ་རབས་རྩོམ་རིག
15
15
དོན་ཚན་གཉིས་པ། བོད་ཀྱི་གདོད་མའི་སྙན་ངག །
དབྱིན་ཇིའི་སྙན་ངག་པ་ཆོ་ཀྲི • ཐང་མུའུ་སུན་གྱིས། གདོད་མའི་དུས་
སྐབས་སུ་ཐོན་སྐྱེད་ངལ་རྩོལ་ཁྲོད་དུ་སྐད་ཆ་བྱུང་ཞིང༌། སྐད་ཆའང་འཕེལ་
རྒྱས་ཀྱི་གོ་རིམ་ཁྲོད་དུ་སྤྱིར་བཏང་གི་སྐད་ཆ་དང་གླུ་གཉིས་སུ་གྱེས་སོ་ཞེས་
གསུངས་ལ། སྙན་ངག་གི་འབྱུང་ཁུངས་སམ་རྨང་གཞི་ཡང་ གླུ་རུ་བཞེད་པ་
དང་། སྐུ་ཞབས་ལུའུ་ཞུན་གྱིས་གདོད་མའི་མི་རྣམས་ ཀྱིས་ ཤིང་ སྡོང་འཁུར་
སྐབས་ངག་ནས་ཧང་ཡོ་ཧང་ཡོ་ཞེས་པའི་སྒྲ་འབྱིན་པ་དེ་ནི་གདོད་མའི་སྙན་
ངག་གི་རྣམ་པར་བཞེད་པ་ཡིན་ནོ། ། །
དེ་ཡང་དམངས་གླུ་སོགས་ནི་སྙན་ངག་གི་འགོ་ཁུངས་ཡིན་པས་སྙན་ངག་
མ་བྱུང་བའི་སྔོན་ལ་སྙན་ངག་ཏུ་བགྲང་རུང་ཙམ་ཡིན་ནའང་། འཕེལ་རྒྱས་ཀྱི་
བརྒྱུད་རིམ་ཁྲོད་དུ་སྙན་ངག་མཚན་ཉིད་པ་བྱུང་སྟེ། དེ་གཉིས་ཁག་གཉིས་སུ་
གྱེས་པ་ཡིན་ནོ། ། སྙན་ངག་ནི་ཆེས་ཐོག་མར་དམངས་གླུ་ནས་བྱུང་ཡང་ཕྱིས་སུ་
སྙན་ངག་པ་རྣམས་ལ་དབང་བ་ཡིན་ནོ། །
དེ་ཡང་མིའི་རིགས་བྱུང་ཞིང་འཕེལ་བའི་སྤྱི་འགྲོས་དང་གོ་རིམ་ལྟར་ན།
ངལ་རྩོལ་གྱིས་མིའི་རིགས་གསར་བསྐྲུན་བྱས་པ་དང་། ངལ་རྩོལ་ལ་བརྟེན་ནས་
སྐད་ཆ་བྱུང་ཞིང་འཕེལ་བ། ངལ་རྩོལ་ལ་བརྟེན་ནས་དངོས་པོའི་དཔལ་ཡོན་
དང་བསམ་བློའི་དཔལ་ཡོན་གསར་བསྐྲུན་བྱས་པ་ཡིན་ཕྱིར། གངས་ཅན་བོད་
ལ་མཚོན་ནའང་གདོད་མའི་དུས་ཀྱི་རྩོམ་རིག་སྒྱུ་རྩལ་ཡོད་པ་ནི་སྨོས་མ་དགོས་
སོ། ། བོད་ཀྱི་གདོད་མའི་སྙན་ངག་ནི་བོད་ཀྱི་གདོད་མའི་རྩོམ་རིག་གི་རྣམ་པ་
གལ་ཆེན་ཞིག་ཡིན་པར་མ་ཟད། བོད་ཀྱི་སྙན་ངག་འཕེལ་རྒྱས་ཀྱི་ལོ་རྒྱུས་ཁྲོད་



16.
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དུ་གོ་གནས་ངེས་ཅན་བཟུང་བའི་སྙན་ངག་སྒྱུ་རྩལ་ ཞིག་ཀྱང་ཡིན་པས་ན།
ཕྱིས་ཀྱི་མགུར་གླུ་དང་སྙན་ངག་དར་རྒྱས་ལ་ཤུགས་རྐྱེན་ཆེན་པོ་ཐེབས་ཡོད་
དོ། ། །
བོད་ཀྱི་གདོད་མའི་སྤྱི་ཚོགས་སུ་བྱུང་བའི་ལྷ་སྒྲུང་གི་རྣམ་པ་ལྡན་པའི་ངག་
རྩོམ་སྟེ་སྲིད་པ་ཆགས་གླུ་དང་། སྲིད་པའི་བ་ཆུང་བཤའ་གླུ་སོགས་ནི་གདོད་
མའི་མི་རྣམས་ཀྱིས་ཐོན་སྐྱེད་ངལ་རྩོལ་བྱེད་པའི་གོ་རིམ་ཁྲོད་དང་། རང་བྱུང་
ཁམས་ལ་འཐབ་རྩོད་བྱེད་པའི་གོ་རིམ་ཁྲོད་དུ་ཐུན་མོང་གི་བློ་གྲོས་ཀྱི་རྩལ་དང་
ཐུན་མོང་གི་ཕུན་ཚོགས་འཆར་ཡན་ལས་ཐོན་པའི་ངག་ཐོག་གི་སྙན་ངག་འབའ་
ཞིག་གོ །
ངག་ཐོག་གི་སྙན་ངག་དེ་དག་གིས་ནི་གདོད་མའི་མི་རྣམས་ཀྱིས་ཁ་ཆར་བུ་
ཡུག་དང་འབྲུག་སྒྲ་གློག་འཁྱུག རི་མཐོ་ལམ་ཀྱོག བྲག་གཟར་ཆུ་བྲུབ་སོགས་
རང་བྱུང་ཁམས་ཆེན་པོའི་གསང་བ་ལ་རྟོག་ཞིབ་དང་ཚོད་དཔག་བྱས་པའི་ཕུལ་
བྱུང་བློ་གྲོས་མཚོན་ལ། རང་བྱུང་ཁམས་ཀྱི་སྣང་ཚུལ་གཞིར་བཟུང་སྟེ། འཆར་
ཡན་གྱི་བསམ་བློ་དང་རྩེད་མཚར་གྱི་ཉམས་འགྱུར་ལ་བརྟེན་ནས་གདོད་མའི་མི་
རྣམས་ཀྱི་བསམ་བློ་འདུ་ཤེས་དང་མཛེས་སྡུག་རེ་འདུན་མཚོན་པར་བྱས་ཡོད།
གདོད་མའི་མི་རྣམས་ཀྱི་བསམ་གཞིགས་ཀྱི་ཆུ་ཚད་དམའ་བའམ་ཁོ་ཚོའི་བློ་གྲོས་
ནི་ནར་མ་སོན་པའི་གདོད་མའི་དུས་སྐབས་སུ་གནས་པ་ཡིན་ནའང་། ཁོ་ཚོས་
རང་བྱུང་ཁམས་ཀྱི་སྣང་ཚུལ་ལ་རྟོག་ཞིབ་བྱས་པ་ཁྱབ་ཆེ་བ་སྟེ། ཆེ་བ་གནམ་ས་
རི་ཆུ་དང་། ཆུང་བ་འདབ་ཆགས་རྨིག་ཆགས་སོགས་ལའང་སྤྲོ་སེམས་འཁོལ་
བའི་ངང་ནས་རྟོག་ཞིབ་དང་། དཔེ་དོན་མཚུངས་པའི་སྤྲོས་བཤད། འཆར་
སྣང་ལྡན་པའི་སྒོ་ནས་ཞིབ་འབྲི་བྱས་ཡོད།
སྲིད་པ་ཆགས་གླུ་དང་སྲིད་པའི་བ་ཆུང་བཤའ་གླུ་གཉིས་ནི་བོད་ཀྱི་གདོད་
མའི་སྤྱི་ཚོགས་ཀྱི་དཔེ་མཚོན་རང་བཞིན་ལྡན་པའི་རྩོམ་རིག་སྒྱུ་རྩལ་ཅིག་ཡིན་པ་
དང་། བརྗོད་བྱའི་མ་ལག་ཚང་ཞིང་སྒྱུ་རྩལ་གྱི་ཁྱད་ཆོས་ཕུན་སུམ་ཚོགས་པའི་



17
བོད་ཀྱི་གནའ་རབས་རྩོམ་རིག
གདོད་མའི་སྙན་ངག་ཡིན་པ་རེད།
སྲིད་པ་ཆགས་གླུ་རུ།
དང་མ་སྲིད་པ་ཆགས་དུས་ན། ། གནམ་ ས་ གཉིས་ཀ་འདྲེས་བསྡད་
ཡོད། ། གནམ་ས་ཕྱེ་ནོ་སུ་ཡིན་ཤོད། ། དང་མ་སྲིད་པ་ཆགས་དུས་ན། ། ཉིན་
སྲིབ་གཉིས་ཀ་འདྲེས་བསྡད་ཡོད། ། ཉིན་སྲིབ་ཕྱེ་ནོ་སུ་ཡིན་ཤོད། ། ཅེས་པའི་
ལན་དུ། །
དང་མ་སྲིད་པ་ཆགས་དུས་ན། ། གནམ་ ས་ གཉིས་ ཀ་འདྲེས་བསྡད་
ཡོད། ། གནམ་ས་ཕྱེ་ནོ་ཁྱུང་ཆེན་རེད། ། དང་མ་སྲིད་པ་ཆགས་དུས་ན། །
ཉིན་སྲིབ་གཉིས་ཀ་འདྲེས་བསྡད་ཡོད། །ཉིན་སྲིབ་ཕྱེ་ནོ་ཉི་མ་རེད། །ཅེས་པ་
དང་། སྲིབ་པའི་བ་ཆུང་བཤའ་གླུ་རུ། །
སྲིད་པའི་བ་ཆུང་བཤའ་དུས་ན། ། བ་མགོ་བླངས་ནས་གང་ལ་བཞག །
མ་ཤེས་གླུ་བར་དྲིས་ནི་ཡིན། ། སྲིད་པའི་བ་ཆུང་བཤའ་དུས་ན། ། བ་ཀོ་བླངས་
ནས་གང་ལ་བཞག ། མ་ཤེས་གླུ་བར་དྲིས་ནི་ཡིན། ། ཞེས་པའི་ལན་དུ། །
སྲིད་པའི་བ་ཆུང་བཤས་དུས་ན། ། བ་མགོ་བླངས་ནས་ཐོད་ལ་བཞག །
ཐོད་འབུར་འབུར་ཡིན་ནོ་དེ་དོན་རེད། ། སྲིད་པའི་བ་ཆུང་བཤའ་དུས་ན། །
བ་ཀོ་བླངས་ནས་ཐང་ལ་བཏིང༌། ། ཐང་བདེ་བདེ་ཡིན་ནོ་དེ་དོན་རེད། ། ཅེས་
དང་། ཡང་།
སྲིད་པའི་བ་ཆུང་བཤའ་དུས་ན། ། བ་ཤ་དྲི་ཞིག་བོར་སོང་ཟིག ། རྐུ་གི་
རྐུན་མ་སུ་ཞིག་རེད། ། མ་ཤེས་གླུ་བར་དྲིས་ནི་ཡིན། ། སྲིད་པའི་བ་ཆུང་བཤའ་
དུས་ན། ། བ་ཚིལ་དྲི་ཞིག་བོར་སོང་ཟིག ། རྐུ་གི་རྐུན་མ་སུ་ཞིག་རེད། ། མ་
ཤེས་གླུ་བར་དྲིས་ནི་ཡིན། ། སྲིད་པའི་བ་ཆུང་བཤའ་དུས་ན། ། བ་ཁྲག་དྲི་ཞིག་
བོར་སོང་ཟིག ། རྐུ་གི་རྐུན་མ་སུ་ཞིག་རེད། ། མ་ཤེས་གླུ་བར་དྲིས་ནི་ཡིན། །
སྲིད་པའི་བ་ཆུང་བཤའ་དུས་ན། ། བ་ཁྲག་དྲི་ཞིག་བོར་སོང་ཟིག ། རྐུ་གི་རྐུན་
མ་སུ་ཞིག་རེད། ། མ་ཤེས་བར་དྲིས་ནི་ཡིན། ། ཞེས་པའི་ལན་དུ།



18
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྲིད་པའི་བ་ཆུང་བཤའ་དུས་ན། ། བ་ཤ་དྲི་ཞིག་བོར་སོང་ཟིག ། རྐུ་གི་
རྐུན་མ་བྱ་ཕོ་རེད། ། རྐུ་མ་ཤེས་བྱ་ཕོའི་མགོ་ན་ཡོད། ། སྲིད་པའི་བ་ཆུང་
བཤའ་དུས་ན། ། བ་ཚིལ་དྲི་ཞིག་བོར་སོང་ཟིག ། རྐུ་གི་རྐུན་མ་སྐྱ་ག་རེད། །
རྐུ་མ་ཤེས་སྐྱ་གའི་ཕོ་ན་ཡོད། ། སྲིད་པའི་བ་ཆུང་བཤའ་དུས་ན། ། བ་ཁྲག་དྲི་
ཞིག་བོར་སོང་ཟིག ། རྐུ་གི་རྐུན་མ་ལྟུང་ག་རེད། ། རྐུ་མ་ཤེས་ལྟུང་གའི་མཆུ་ན་
ཡོད། ། ཅེས་གངས་ཅན་བོད་ཀྱི་མེས་པོ་རྣམས་གདོད་མའི་སྤྱི་ཚོགས་སུ་འཚོ་
ཞིང་བཞེས་སྐབས་སུ་རང་གི་བསམ་བློ་ཤེས་རྒྱ་དང་། ཕུན་ཚོགས་འཆར་སྣང་
གིས་འཇིག་རྟེན་ཆགས་ཚུལ་དང་རང་བྱུང་སྣང་ཚུལ་སོགས་སྐད་ཆའི་སྒྱུ་རྩལ་ལ་
བརྟེན་ནས་ལེགས་པར་མཚོན་ཡོད་པ་སྟེ། གནམ་ས་གཉིས་ཁ་དབྱེ་མཁན་དང་
ཉིན་སྲིབ་ཁ་འབྱེད་མཁན། རི་མཐོ་བ་དང་ལམ་ཀྱོག་པ། ཐང་བདེ་བ་སོགས་
ཀྱི་རྒྱུ་མཚན་བཤད་ཡོད་ལ། བ་མགོ་དང་བ་རྔ། བ་ཀོ་བཅས་ལེགས་པར་སྤྱད་
ནས་རང་བྱུང་ཁམས་ན་སྣང་བའི་རི་བོ་དང་བགྲོད་ལམ། རྩྭ་ཐང་བྱུང་ཚུལ་
ཞིབ་འབྲི་བྱས་པ་དང་། བ་ཤ་དང་བ་ཚིལ། བ་ཁྲག་བཅས་ཉེ་བར་བཀོལ་ནས་
འདབ་ཆགས་ཀྱི་གཟུགས་དབྱིབས་དང་སྤུ་མདོག་ཟེ་མཆུ་སོགས་ཐུན་མོང་མ་
ཡིན་པའི་ཁྱད་ཆོས་དེ་དག་གསོན་ཉམས་ལྡན་པའི་ངང་ནས་མཚོན་པར་བྱས་
ཡོད། །
གོང་གསལ་གྱི་སྲིད་པ་ཆགས་གླུ་དང་སྲིད་པའི་བ་ཆུང་བཤའ་གླུ་གཙོ་བྱས་
པའི་བོད་ཀྱི་གདོད་མའི་སྙན་ངག་གི་བརྗོད་དོན་ཕུན་སུམ་ཚོགས་པ་དང་རྗོད་
བྱེད་ལ་ཉམས་འགྱུར་ལྡན་པས་ན། བསམ་བློའི་རང་བཞིན་དང༌། སྒྱུ་རྩལ་གྱི་
རང་བཞིན་ལྡན་པ་ཡིན་ནོ། །



བོད་ཀྱི་གནའ་རབས་རྩོམ་རིག
དོན་ཚན་གསུམ་པ། གནའ་རབས་གཏམ་རྒྱུད།
དང་པོ། འགྲོ་བ་མིའི་རིགས་ཇི་ལྟར་བྱུང་བའི་གཏམ་རྒྱུད།
མིའི་འགྲོ་བ་ཇི་ལྟར་བྱུང་བའི་སྐོར་ལ། འདི་ལྟ་བུའི་གཏམ་རྒྱུད་ཅིག་ཁྱབ་
ཅིང་སྟེ། དེ་ཡང་གདོད་མའི་དུས་སུ། ཡར་ཀླུང་གཙང་བོའི་འགྲམ་གྱི་འཕྱོང་
རྒྱས་ས་ཆ་ནི། མཁའ་དབུགས་འཇམ་ཞིང་ལྗོན་ཤིང་གིས་ཀུན་ནས་དཀྲིགས་
པའི་གནས་མཆོག་ཅིག་ཡིན་ཞིང༌། གནས་དེའི་རི་ཁྲོད་ན་སྤྲེའུ་བྱང་ཆུབ་སེམས་
དཔའ་ཞིག་བཞུགས། རྗེས་སུ་སྤྲེའུ་བྱང་ཆུབ་སེམས་དཔའ་ཡུལ་དེའི་བྲག་སྲིན་
མོ་ཞིག་དང་མཉམ་དུ་རོལ་པ་ལས། སྤྲེལ་ཕྲུག་དྲུག་འཁྲུངས་པ་ལ། སྤྲེའུ་བྱང་
ཆུབ་སེམས་དཔའ་ཡིས་དེ་ཚོར་ཤིང་ཏོག་གིས་ཕྱུག་པའི་ནགས་རྨ་བྱ་ཚོགས་བྱ་
བའི་གནས་སུ་བསྐྱལ་ནས་འཚོ་བ་རོལ་དུ་བཅུག ལོ་གསུམ་འགོར་བ་དང༌།
སྤྲེའུ་བྱང་ཆུབ་སེམས་དཔའ་བལྟ་རུ་ཕྱིན་པ་ན། སྤྲེའུ་ཕྲུག་ལྔ་བརྒྱར་འཕེལ་
འདུག་གོ ། དེ་ནས་ཅུང་མ་འགོར་བར་ཤིང་ཏོག་རྣམས་ཟད། གཞན་ཟ་རྒྱུ་
མེད་པར་གྱུར་སྐབས། སྤྲེའུ་ཕྲུག་རྣམས་ཕན་ཚུན་འཐབ་ནས་འཁྲུག་རྩོད་བྱས་
ཤིང༌། ཕ་ལགས་ད་ནི་ཅི་བྱ། ཟ་མ་ཅི་ཟ་ཞེས་ཞུས་པས། སྤྲེའུ་བྱང་ཆུབ་
སེམས་དཔས་ཐབས་བརྒྱ་ཇུས་སྟོང་འཐེན་ནས། གྲོ་དང་ནས་དང་། སྲན་མ་
དང་བྲ་བོ་སོགས་ས་བོན་བཙལ་ནས་ས་ལ་གཏོར་བས་ན། ཡུལ་གྲུ་དེར་མ་རྨོས་
པའི་ལོ་ཏོག་གིས་གང་བར་གྱུར་ཏོ། ། དེ་ནས་སྤྲེའུ་ཕྲུག་རྣམས་ཀྱིས་ལོ་ཏོག་ཟོས་
པས་ཚིམ་པར་གྱུར། ལུས་ཀྱི་སྤུ་ཐུང་ངུར་སོང་ལ། མཇུག་མ་ཡང་ཐུང་དུ་སོང་
སྟེ། གོས་སུ་ཤིང་ལོ་གྱོན་པར་བྱེད། སྨྲ་ཤེས་པའི་མིར་གཏམ་རྒྱུད་འདི་ནི་མིའ་



20 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
རིགས་བྱུང་ཚུལ་གྱི་ཚན་རིག་གི་ལྟ་བ་སྟེ། སྤྲ་ནས་མིར་གྱུར་པའི་རྩོད་སྒྲུབ་
དངོས་གཙོ་སྨྲ་བའི་ལོ་རྒྱུས་ཀྱི་ལྟ་བ་དང་མཐུན་ལ། མིའི་རིགས་འཕེལ་རིམ་གྱི་
ཚན་རིག་ལྟ་བར་ཡང་མཐུན། རྩོད་སྒྲུབ་དངོས་གཙོ་སྨྲ་བའི་ལྟ་བ་ལྟར་ན།
ངལ་རྩོལ་གྱིས་མི་གསར་དུ་བསྐྲུན་པར་བཤད་ཅིང་། དེ་དག་སྤྲ་ནས་མིར་གྱུར་
བའི་གོ་རིམ་ཧྲིལ་བོའི་ནང་ངལ་རྩོལ་དང་ཁ་བྲལ་ཐབས་མེད་པའི་རྩ་བའི་ལྟ་
ཚུལ་བཏོན་ཡོད། ང་ཚོ་བོད་ཀྱི་ངག་རྒྱུན་དུའང་དེ་དང་སྒོ་མཐུན་ཏེ། ཐོག་
མར་མ་རྨོས་ལོ་ཏོག་དང་སིལ་ཏོག་ཤིང་ཏོག་རྣམས་ལ་རོལ་བ་དང༌། ཕྱིས་སུ་
རིམ་གྱིས་རྡོ་དང་རུས་པ་སོགས་ཀྱི་ཡོ་བྱད་བཟོ་བའི་མིའི་རིགས་འཕེལ་རྒྱས་ཀྱི་
གོ་རིམ་ཡོད་པར་བཤད། ཚན་རིག་གི་ལྟ་བ་དང་པོད་ཀྱི་ངག་རྒྱུན་མཐུན་པ་ནི་
མི་ལ་ལས་བཤད་པ་ལྟར་སྟེས་དབང་གིས་མཐུན་པར་གྱུར་པ་ནི་གཏན་ནས་མ་
ཡིན་པར། ང་ཚོའི་མེས་པོ་རྣམས་ཀྱིས་མིའི་རིགས་བྱུང་ཚུལ་ལ་བརྟག་དཔྱད་
བྱས་པ་མི་རིགས་གཞན་ལས་སྔ་བ་བདེན་དཔང་བྱེད་ཐུབ་ལ། ལྷག་པར་དུ།
བོད་ཁ་བ་ཅན་གྱི་མེས་པོ་རྣམས་གདོད་མའི་དུས་ནས་མདོ་དབུས་མཐོ་སྒང་དུ་
རང་བྱུང་ཁམས་ལ་འཐབ་རྩོད་དང་། རང་བྱུང་ཁམས་ལ་བཅོས་བསྒྱུར་བྱས་
ནས་འཚོ་ཞིང་གཞེས་པ་དང་བྱུང་ཞིང་འཕེལ་བའི་རླབས་ཆེན་གྱི་མི་རིགས་ཤིག་
ཡིན་པ་ར་སྤྲོད་བྱས་པ་རེད། གཉིས་པ།
གཉིས་བ། གཉའ་ཁྲི་བཙན་པོའི་གཏམ་རྒྱུད།
དེ་ཡང་བོད་ཀྱི་རྒྱལ་པོའི་ཐོག་མ་གཉའ་ཁྲི་བཙན་པོ་བྱོན་པའི་གཏམ་རྒྱུད་
ནི། སྔོན་འཕགས་པའི་བྱིན་རླབས་ཀྱིས་མི་ལས་འདས་པ་ཞིག་བལྟམས་པར་
བཤད་པ་སྟེ། མིག་མས་འགེབས་སུ་ཡོད་པ། གཡུའི་སྨིན་མ་ཅན། སོ་དུང་སོ་
འཁོར་མར་ཡོད་པ། ལག་པ་འཁོར་ལོའི་ཡན་ལག་ཅན་ལྟ་བུར་ཡོད་པའི་མཚན་



བོད་ཀྱི་གནའ་རབས་རྩོམ་རིག
21
ལྡན་ཞིག་བྱུང་བ། ཡབ་ཀྱིས་ལྷའི་སྤྲུལ་བར་དགོངས་ནས་སྤྲུགས་པས། ལྷ་རི་
གྱང་ཐོའི་རྩེ་ལ་བྱོན་ནས་གཟིགས་པ་ན། ཡར་ཀླུང་གི་ཡུལ་གྱི་མཐོ་རིས་ཀྱི་ཡོན་
ཏན་ས་ལ་འཕོས་པ་ལྟར་གཟིགས་པ་ན། ཡར་ཀླུང་གི་ཡུལ་ནི་མཐོ་རིས་ཀྱི་ཡོན་
ཏན་ས་ལ་འཕོས་པ་ལྟར་བཟང་ཞིང་། ཡར་ལྷ་ཤམ་པོའི་གངས་རི་འདི་ ལྷུན་
པོའི་མཛེས་སྡུག་ལ་ཆགས་པའི་ཆུ་ཤེལ་གྱི་དབང་བོ་ཉ་གང་བས་འཁྱུད་པ་ལྟར་
མཁྱེན་ནས། ལྷ་ རི་ རོལ་ བའི་ རྩེ་ ལ་ གཤེགས་ ནས་ ལྷ་ སྐས་ ལས་ བབས་ ཏེ།
བཙན་ཐང་སྒོ་བཞིར་ཞབས་ཟུང་གི་འཁོར་ལོ་བསྐྱོད་པའི་ཚེ་ན། ཡོན་ཏན་ཅན་
གྱི་བོན་པོ་བཅུ་གཉིས་ཀྱི་ཕྱུགས་སྐྱོང་བཞིན་པའི་དུས་སུ་མཐོང་སྟེ། གམ་དུ་
ཕྱིན་ནས་གང་ནས་འོངས་ཞེས་གཏམ་དྲིས་པར། མཁའ་ལ་མཛུབ་མོ་ཀེར་བས་
ལྷ་ལས་ཆོད་པར་གོར་མ་ཆག་པར་གོ་ནས་བོད་ཁམས་ཀྱི་རྗེ་བོར་འོས་སོ་ཞེས་
གཉའ་བར་ཁྲི་བྱས་ཤིང་བཏེག་ནས་འོངས་པས་རྗེ་གཉའ་ཁྲི་བཙན་པོར་གྲགས་
སོ། །
ལོ་རྒྱུས་དང་འབྲེལ་བའི་ གཏམ་རྒྱུད་འདི་རུ། ཞིབ་ཆ་ ལྡན་ལ་གསོན་
ཉམས་ཡོད་པའི་ངང་ནས་རྗེ་གཉའ་ཁྲི་བཙན་པོའི་བྱོན་ཚུལ་བསྟན་པ་དང་།
སྐབས་དེ་དག་ཏུ། མི་རྣམས་ཀྱིས་མི་ལས་འདས་པའི་ནམ་མཁའི་ལྷ་ཞིག་འགྲོ་
བ་མིའི་རྒྱལ་པོར་བྱོན་ཏེ། སྐབས་དེའི་བོད་སྤྱི་ཚོགས་དེ་གཅིག་གྱུར་གྱིས་བདེ་
སྐྱིད་ཀྱི་ལམ་ལ་བཀོད་པར་རེ་མོས་བྱས་པ་ཤུགས་ནས་མཚོན་ཐུབ་བོ། །
གསུམ་པ། གྲི་གུམ་བཙན་པོའི་གཏམ་རྒྱུད།
དེ་ཡང་རྒྱལ་པོ་གྲི་གུམ་བཙན་པོ་སྐུ་ན་ཆུང་བའི་ཚེ་མཚན་ལ་ཅི་འདོགས་
ཞེས་མ་མ་གྲོ་ཞ་མ་སྐྱི་བརླིང་མ་ལ་དྲིས་པས་ན། ཨ་ཕྱི་ན་རེ། སྐྱི་བྲག་མར་བ་ཨེ་
ཉིལ། དང་མ་འབྲི་སྤང་མེས་ཨེ་ཚིག མཚོ་དམ་ལེ་དབལ་ཨེ་སྐམས་ཞེས་དྲིས་



22
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པའི་ལན་དུ། བྲག་མ་ཉིལ། སྤང་མ་ཚིག མཚོ་མ་སྐམས་ཞེས་ཞུས་ཀྱང་། ཨ་
ཕྱི་མོ་རྒས་ནས་རྣ་ལོག་པར་ཐོས་པས་རྟེན་འབྲེལ་མ་འགྲིགས་པར་བསམས་ནས།
འོ་ན་མཚན་གྲི་གུམ་བཙན་པོར་ཐོགས་ཤིག་ཅེས་ལབ། ཕྱིས་བཙན་པོའི་མཚན་
དེ་ལྟར་བཏགས་པས། བཙན་པོའི་ཐུགས་ལ་མ་བབས་པར། ཡབ་འབངས་ཕ་
ཚན་དགུ་དང་ཡུམ་འབངས་གཉེན་ཚན་གསུམ་ལ་དཔའ་རྩལ་འགྲན་ཟེར་བ་ན།
ཐམས་ཅད་ཀྱིས་འགྲན་མི་ཕོད་ཅེས་ཞུས། བཙན་པོས་ལོ་ངམ་རྟ་རྫི་ལ་འགྲན་
བྱས་པ་ལ། དེས་ཀྱང་མི་ཕོད་ཅེས་ཞུས། ཡིན་ནའང་བཙན་པོ་དབང་ཤེད་ཆེ་
བས་ལོ་ངམ་ཡང་འུ་ཐུག་སྟེ་དེས་ན་བཙན་པོ་ཁྱེད་ཀྱི་མདུང་གྲི་ཁྲབ་ཕུབ་ལ་
སོགས་བདག་ལ་གནང་ན་ཡོད་ཅེས་ཞུས་པ་ལ། བཙན་པོས་དཀོར་ཐམས་ཅད་
ཁོ་ལ་བྱིན་ནས། མྱང་རོ་ཐལ་བ་ཚལ་དུ་གཡུལ་བཀྱེས་ཏེ་གྲི་གུམ་བཙན་པོ་
བཀྲོངས། རོ་ཟངས་ཀྱི་སྒྲོམ་བུ་ལ་བཅུག་སྟེ་ཆུར་བསྐྱུར་བ་དང་། སེར་ཚངས་
བྱ་བའི་ཡུལ་དུ་ཀླུ་འོད་དེ་རིང་མོའི་གམ་དུ་མཆིས་སྐད། སྲས་གཉིས(ཡོངས་
གྲགས་སུ་སྲས་ཤ་ཁྲི་དང་བྱ་ཁྲི། ཉ་ཁྲི་བཅས་གསུམ་ཡོད་ཟེར། མཁས་པའི་
དགའ་སྟོན་དུ་མིང་སྲིང་བཞི་ཡོད་པར་བཤད་ཅིང་། སྲིང་མོ་དེ་ལོ་ངམ་རྟ་རྫིའི་
ཆུང་མར་བཟུང་སྐད)མཆིས་པ་ཤ་ཁྱི་དང་ཉ་ཁྱིར་བཏགས་ཏེ་ཀོང་ཡུལ་དུ་
སྨྱུགས་ཟེར།
དེའི་རྗེས་སུ། རྒྱ་མོ་རྡུལ་བཞི་ཁུགས་དང་སྣ་ནམ་བཙན་བཞོང་རྒྱལ་བྱ་བ་
གཉིས་ཀྱིས་ཁྱི་གཉིས་ཀྱི་སྤུ་ལ་དུག་བསྐུས་ཏེ་བཏང་བ་ལ། མྱང་རོ་ཤམ་པོའི་
དྲུང་དུ་སླེབས་པ་ན་ལོ་ངམ་གྱིས་མཐོང་སྟེ་དུག་ཡོད་པའི་ཁྱི་གཉིས་ཀ་ཁྲིད་དེ་
ཕྱིན་པ་དང༌། ཁྱི་འདི་སྙིང་རྗེ་བ་ལ་ཨང་ཟེར་བཞིན་ཁྱིའི་སྤུ་ལ་བྱིལ་བྱིལ་བྱས་
པས། ལོ་ངམ་ལ་དུག་ཕོག་སྟེ་ཤི དེ་ལྟར་དགྲ་ཤ་ཡང་བླངས་སོ། །
ལོ་རྒྱུས་ཀྱི་གཏམ་རྒྱུད་འདི། རྒྱལ་པོ་གྲི་གུམ་བཙན་པོའི་བཀྲ་མི་ཤིས་པའི་
མིང་ཐོགས་ཚུལ་ནས་མགོ་བརྩམས་ཏེ། སྐབས་དེའི་སྤྱི་ཚོགས་ཀྱི་འཐབ་རྩོད་
མཚོན་པར་བྱས་ཤིང་། རྒྱ་མཚོའི་རླབས་རྒྱུན་བཞིན་གཅིག་འཇགས་གཅིག་



བོད་ཀྱི་གནའ་རབས་རྩོམ་རིག
23
ལངས་ཀྱི་རྒྱལ་རབས་ཀྱི་དར་རྒུད་རྣམས་གསོན་ཉམས་ལྡན་པའི་སྒོ་ནས་བསྟན་
པ་རེད། །
བཞི་བ། སྲོང་བཙན་སྒམ་པོའི་གཏམ་རྒྱུད།
དེ་ཡང་ཆོས་རྒྱལ་སྲོང་བཙན་སྒམ་པོས་རྒྱ་བཟའ་ཀོང་ཇོ་བཙུན་མོར་བསུ་
བར་དགོངས་ནས་བློན་ཆེན་མགར་སྟོང་བཙན་རྟ་བ་བརྒྱ་དང་བཅས་པར་རྒྱ་
ནག་ཏུ་མངགས། དེ་དག་རྒྱའི་ཡུལ་དུ་འབྱོར་བ་ན། དེར་རྒྱ་གར་དང་། སྟག་
གཟིག གེ་སར། ཧོར་སོགས་རྒྱལ་ཁབ་ཀྱི་ཕོ་ཉའང་ཀོང་ཇོ་སློང་བར་བསླེབས་
འདུག དེ་ནས་རྒྱ་ནག་གི་རྒྱལ་པོས་ཀོང་ཇོ་རྒྱལ་ཁབ་གང་ལ་སྟེར་བ་ ཐག་
གཅོད་དཀའ་བར་གྱུར་ནས། རྒྱལ་ཁབ་སོ་སོའི་བློན་པོ་རྣམས་ལ་རིག་པ་འགྲན་
དུ་བཅུག་སྟེ་རིག་པ་རྩེར་སོན་པ་དེ་ལ་སྟེར་བར་ཐག་བཅད། ཐོག་མར་རྒྱལ་
པོའི་བླ་གཡུ་སྒོར་མོ་མིག་གཅིག་མཐའ་ན་ཡོད་པ་དང་། མིག་གཅིག་དཀྱིལ་ན་
ཡོད་པ་ཞིག་གཏད་ནས། འདིའི་མིག་ཏུ་དར་ཡུག་སུས་རྒྱུན་ཅིང་ཚུད་པར་བྱས་
ན་ལྷ་ཅིག་ཀོང་ཇོ་སྟེར་རོ་ཟེར། དེར་བློན་པོ་གཞན་རྣམས་ཀྱིས་མ་ནུས། བློན་
པོ་མགར་གྱིས་རྒྱའི་གྲོག་མ་ཞིག་གི་སྐེད་པར་དར་སྐུད་བཏགས་དེ་གཡུ་མིག་ཏུ་
བཙུད་རྗེས་ཕུ་བཏབ་སྟེ་མཐའི་མིག་ཏུ་ཐོན་པར་མཛད་པས། བོད་རྒྱལ་བར་
གྱུར། དེ་ནས་རྒྱལ་པོས་རྒོད་མ་བརྒྱ་ལ་རྟེའུ་བརྒྱ་གཏད་ནས། མ་བུ་ངོས་ཟིན་
པ་ལ་ལྷ་ཅིག་ཀོང་ཇོ་སྟེར་རོ་ཟེར། གཞན་རྣམས་ཀྱིས་མ་ཤེས། བློན་པོ་མགར་
གྱིས་རྒོད་མ་དང་རྟེའུ་རྣམས་ཁ་བཀར་ནས་ཞག་མ་གཅིག་ལ་རྩྭ་བྱིན་ཡང་ཆུ་མ་
བླུད་པར་རྭ་བར་བཅུག ཕྱིའི་ཉིན་མོར་རྟེའུ་རྣམས་མ་རྣམས་ཀྱི་སར་བཏང་བ་
ལ། རང་རང་གི་མ་བཙལ་ནས་ནུ་མ་ནུས་པས་མ་བུ་ངོས་ཟིན་ཏེ་བོད་རྣམས་
རྒྱལ་བར་གྱུར། དེ་ནས་བྱ་མ་བརྒྱ་བུ་བརྒྱ་གཏད་ནས། མ་བུ་ངོ་ཤེས་པ་ལ་ལྷ་



24 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཅིག་ཀོང་ཇོ་སྟེར་རོ་ཟེར། ཡང་གཞན་རྣམས་ཀྱིས་མ་ཤེས། བློན་པོ་མགར་
གྱིས་ཐང་ཡངས་ཤིག་ལ་སྦྲང་མ་གཏོར་ནས་བལྟས་ཚེ། དེར་བྱ་རྣམས་ཁ་གཏད་
ཅིང་། གཉིས་གཉིས་ལྷན་དུ་ཟ་བ་དང་། སྐེའི་འོག་ནས་ཟ་ཞིང་སྤྱོད་པ་རྩུབ་པ་
རྣམས་ནི་བུ་ཡིན་པར་ཤེས་པས་བོད་རྒྱལ་བར་གྱུར། དེ་ནས་ཤིང་ཟླུམ་པོའི་རྩ་
རྩེ་ཤེས་པ་ལ་ལྷ་ཅིག་ཀོང་ཇོ་སྟེར་རོ་ཟེར། གཞན་རྣམས་ཀྱིས་མ་ཤེས། བློན་པོ་
མགར་གྱིས་ཤིང་རྣམས་ཆུ་ལ་འཕངས་ནས་བལྟས་ཚེ། རྩ་བ་ལྕི་བས་གཏིང་དུ་
ནུབ་ཅིང་རྩེ་མོ་ཡང་བས་གྱེན་དུ་འཕགས་པས་རྩ་རྩེ་ཤེས་པར་གྱུར། བོད་རྒྱལ་
བར་གྱུར། དེ་ནས་མི་རེས་ལུག་ཤ་བུབས་རེ་ཟོས་ཚར་ཞིང་པགས་པ་མཉེས་
ཟིན་པ་ལ་ལྷ་ཅིག་ཀོང་ཇོ་སྟེར་རོ་ཟེར། གཞན་རྣམས་ཀྱིས་གང་ཡང་མ་ནུས།
བོད་བློན་རྣམས་ཀྱིས་ལུག་ཤ་དང་ལུག་པགས་སོ་སོར་སྤུངས་ནས་ཤ་ཉུང་ངུ་ཉུང་
ངུ་རེ་ཚྭ་ལ་བསྒྲེས་ཏེ་ཟོས་པས་ཚར་ཞིང་། པགས་པ་རྣམས་གྲལ་འགོ་ནས་གྲལ་
རྔ་བར་ཕུར་བ་རེ་བྱས་པས་ཐུལ་བར་གྱུར་བས། བོད་རྒྱལ་བར་གྱུར། དེ་ནས་
ཉི་མ་ཕྱེད་ཚུན་ལ་ཆང་བན་རེ་འཐུང་ཟིན་པ་མ་བཟི་བ་ལ་ལྷ་ཅིག་ཀོང་ཇོ་སྟེར་རོ་
ཟེར། གཞན་རྣམས་བཟི་ཞིང་སྐྱུགས། བོད་བློན་རྣམས་ཀྱིས་སྣོད་ཆུང་ངུར་
ཧུབ་རེ་ཧུར་རེ་འཐུངས་པས་ཚོར་བར་གྱུར་ལ་མ་བཟི་སྟེ། བོད་རྒྱལ་བར་གྱུར།
དེ་ནས་ནུབ་ ཅིག་ གློ་བུར་དུ་རྔ་བོ་ཆེ་བརྡུངས་ པས་ ཐམས་ ཅད་ ཕོ་བྲང་དུ་
འཚོགས་པ་ན། དོ་ནུབ་ལམ་མ་འཛོལ་བར་རང་རང་གི་མལ་ཁང་རྙེད་པ་ལ་ལྷ་
ཅིག་ཀོང་ཇོ་སྟེར་རོ་ཟེར། གཞན་རྣམས་ཀྱིས་མ་རྙེད། བློན་པོ་མགར་གྱིས་
སྔར་ནས་སྒོ་རྣམས་ལ་རྟགས་བརྒྱབ་པས་མ་ནོར་བར་མལ་ཁང་རྙེད་དེ། བོད་
རྒྱལ་བར་གྱུར།
མཇུག་མཐར། རྒྱལ་པོས་རྒྱ་བཟའ་ཀོང་ཇོ་མཆོག་གཞོན་ནུ་མ་མཚར་
སྡུག་དང་ལྡན་པ་སུམ་བརྒྱའི་ཁྲོད་དུ་བཅུག་ནས་སུས་ངོ་ཤེས་པར་གྱུར་བ་ལ་
སྟེར་རོ་ཟེར། དེ་ལ་གནས་མོས་རོགས་རམ་བྱས་པར་བརྟེན་ནས་བློན་པོ་མགར་
གྱིས་བུ་མོ་སུམ་བརྒྱའི་ཁྲོད་ནས་ལྷ་ཅིག་ཀོང་ཇོ་ངོ་ཤེས་པར་གྱུར་པས། བོད་



བོད་ཀྱི་གནའ་རབས་རྩོམ་རིག
25
རྒྱལ་བར་གྱུར། དེ་ལྟར་བུན་ཁྲིན་ཀོང་ཇོ་ཆོས་རྒྱལ་སྲོང་བཙན་སྒམ་པོའི་བཙུན་
མོར་བསུས་ཏེ། བོད་རྒྱ་གཉིས་དབོན་ཞང་དུ་གྱུར་བའི་ལོ་རྒྱུས་བྱུང་ངོ༌། །
ལོ་རྒྱུས་དང་འབྲེལ་བའི་གཏམ་རྒྱུད་འདིར། ཕྱི་འབྲེལ་འཕྲིན་ལས་ཀྱི་
རྣམ་པས་ཁེངས་ལ་འཚོ་བའི་ཉམས་འགྱུར་ཕུན་སུམ་ཚོགས་པའི་སྒོ་ནས་ཆོས་
རྒྱལ་སྲོང་བཙན་ སྒམ་པོའི་ མཁས་མཛངས་དང་ བློ་ གྲོས་ལ་བསྔགས་བརྗོད་
མཛད་པ་དང་། བློན་པོ་མགར་སྟོང་བཙན་གྱི་མཚུངས་མེད་དཔའ་གདེང་དང་
ཁྱད་འཕགས་བློ་རིག་ལ་གདེང་འཇོག་དང་གཟེངས་བསྟོད་མཛད་པ་དང་། རྒྱ་
བོད་གཉིས་ཀྱི་གཉེན་འབྲེལ་དང་མཛའ་མཐུན་ལ་བསྟོད་གླུ་བླངས་སོ། །
ལྔ་བ། ར་ས་འཕྲུལ་སྣང་གཙུག་ལག་ཁང་
བཞེངས་པའི་གཏམ་རྒྱུད།
དེ་ཡང་སྔོན་གྱི་དུས་སུ་ལྷ་ས་ཁུལ་ནི་མཚོ་རུ་འདུག་པ་ལ། ཆོས་རྒྱལ་སྲོང་
བཙན་སྒམ་པོའི་དུས་སུ། བལ་བཟའ་ཁྲི་བཙུན་གྱིས་ལྷ་ཁང་བཞེངས་པར་
འདོད་ནས་ས་དེ་རུ་རྨང་བཏིངས་ཏེ་ལྷ་ཁང་བརྩིགས་པ་ན། བོད་ཀྱི་འདྲེ་སྲིན་
དག་གིས་ཉིན་མོ་བརྩིགས་པ་མཚན་མོར་བཤིག་གོ ། དེ་ནས་བལ་བཟའ་ཁྲི་
བཙུན་གྱི་བསམ་པར་བོད་ཀྱི་ས་དཔྱད་ལ་བལྟ་དགོས་སྙམ་ནས། རྒྱ་བཟའ་ཀོང་
ཇོ་ལ་ཞུས་པས་ན། རྒྱ་བཟའ་ཀོང་ཇོས་བོད་ཁམས་ཀྱི་ས་དཔྱད་ལ་ཞིབ་ཏུ་
བལྟས་ནས་ས་འདུལ་མཛད་ཚུལ་ལེགས་པར་བསླབས་ནས། འཕན་ཡུལ་ནས་
ར་དཀར་མོ་ལ་ས་སྐྱོས་ཏེ་འོ་ཐང་གི་མཚོ་བསུབས་པའི་སྟེང་ལྷ་ཁང་རྩིགས་ཤིག་
ཅེས་གསུངས་ པ་ ལ། འཕྲིན་ སྐྱེལ་ བའི་ གཡོག་ མོ་ཡིས་ཚིག་སྔ་ཕྱི་ནོར་ནས།
སྔོན་ལ་ ར་དཀར་མོ་ལ་ས་སྐྱོས་ལ་འོ་ཐང་གི་མཚོ་སུབས་ཟེར་ཞེས་ཞུས་པས།
བལ་བཟའ་ཁྲི་བཙུན་གྱིས་འཕན་ཡུལ་ནས་ར་དཀར་མོ་ལ་ས་བསྐྱས་ནས་འོ་ཐང་



26 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གི་མཚོ་ལ་བཏབ་ཀྱང་ཆུ་རྙོག་པ་ཙམ་ལས་མཚོ་མ་སུབས་པས། ཁྲི་བཙུན་གྱིས་
རྒྱ་བཟའ་ཀོང་ཇོས་ཕྲག་དོག་བྱས་འདུག་སྙམ་ནས། ཆོས་རྒྱལ་སྲོང་བཙན་སྒམ་
པོ་ལ་ཐབས་དྲིས་པ་ལ། རྒྱལ་པོའི་ཞལ་ནས་ང་ལ་གྲོས་ཤིག་འདྲི་ས་ཡོད་ཟེར་
ནས་ཙན་དན་གྱི་སྐུ་ལ་གསོལ་བ་བཏབ་པས་སྤྱན་གཡས་ནས་འོད་ཟེར་འཕྲོས་ཏེ་
འོ་ཐང་གི་མཚོ་མོ་འོད་ཟེར་གྱི་དྲ་བས་ཁེབས་སོ། ། ཕྱིའི་ཉིན་མོར་མཚོ་འགྲམ་
དུ་ཕེབས་པ་དང༌། རྒྱལ་པོའི་ཞལ་ནས། ངའི་གསེར་གྱི་སོར་གདུབ་འདི་ཉིད་
གར་ལྷུང་བའི་སར་ལྷ་ཁང་གི་རྨང་ཐོངས་གསུངས་ནས་གནམ་ལ་འཕངས་པ་
མཚོ་ནང་དུ་ལྷུང་ངོ༌། ། བལ་བཟའ་ཁྲི་བཙུན་གྱི་བསམ་པར། རྒྱལ་པོ་དང་
ཀོང་ཇོ་གཉིས་ཀྱིས་གྲོས་བྱས་འདུག་སྙམ་ནས་མིག་མཆི་མས་གང་བས། རྒྱལ་
པོའི་ཞལ་ནས། བལ་མོ་ཁྲི་བཙུན་ཐུགས་ཆད་བྱེད་མི་དགོས། རྒྱ་བཟའ་ཀོང་
ཇོས་ཕྲག་དོག་བྱས་པ་མིན། ལྷ་ཁང་འདིར་རྩིགས་དང་ངས་ཀྱང་རོགས་རམ་
བགྱི་ཡི་གསུངས་པས། བལ་བཟའ་ཁྲི་བཙུན་ཡིད་དགའ་བར་གྱུར། །
དེ་ནས་རྒྱལ་པོས་བཀའ་ཕབ་སྟེ་བལ་བོའི་བཟོ་བོ་རྣམས་དང༌། བོད་ཀྱི་
བློན་འབངས་རྣམས་ལ་ལྷ་ཁང་རྩིག་ཏུ་བཅུག་པ་ལ། སྐབས་འགར་རླུང་ཆེན་
གཡོ་བ་དང་། སྐབས་འགར་དྲག་ཆར་འབབ་པ། སྐབས་འགར་སྤྲིན་འཁྲིགས་
ཤིང་ན་བུན་འཐིབས་པ་སོགས་བྱེད་པ་ན། རྒྱལ་པོ་ཡང་བཟོ་བོ་ལྔ་བརྒྱར་སྤྲུལ་
ནས་ཐུགས་བཀོད་འཐེན་ཞིང་ལས་ཀར་ཞུགས་ པས། གཡོག་མོ་ཞིག་ བལ་
བཟའ་ཁྲི་བཙུན་གྱི་ཚབ་ཏུ་གསོལ་ཟས་འདྲེན་དུ་འོངས་པ་ན་རྒྱལ་པོ་གང་ཡིན་
མ་ཤེས་སོ། ། དེ་ནས་ཉིན་ཞིག་ལྷ་ཁང་གི་ཀ་གདུང་སོགས་ར་བར་བསྐྱུར་ཡོད་
པའིདུས་སུ་ས་རུབ་པ་ལ། བློན་པོ་མགར་སྟོང་བཙན་གྱི་ཞལ་ནས། སྤྲིན་ནག་
ཀྱང་འཁྲིགས། གློག་ཀྱང་འགྱུ། འབྲུག་སྒྲ་ཡང་ལྡིར་བས། ཆར་བ་འོང་བ་
འདྲ་ན། ལྷ་ཁང་གི་ཤིང་རྩི་ཆུད་ཟོས་སུ་འགྲོ་བར་ངེས་པས། མྱུར་དུ་ཀླད་
དགབ་པར་འགྲོའོ་ཟེར་ཞིང་རྔ་བརྡུངས་ཏེ་བརྡ་བཏང་བས། མི་རྣམས་ཀྱིས་ལྭ་
བ་དང་ཕྱར་བ་ཁྱེར་ནས་རྒྱུག་པ་ན། རྒྱལ་པོས་སྲོད་ལ་སྤྲུལ་བ་མཛད་ནས་ལྷ་



27
བོད་ཀྱི་གནའ་རབས་རྩོམ་རིག
ཁང་གི་ཐོག་ཕུབ་ཟིན་འདུག་གོ །དེ་ལྟར་ཆོས་རྒྱལ་སྲོང་བཙན་སྒམ་པོའི་བློ་
གྲོས་དང་ཐབས་ཤེས་ལ་ཉེ་བར་བརྟེན་ནས། བལ་བཟའ་ཁྲི་བཙུན་གྱིས་ར་ས་
འཕྲུལ་སྣང་གི་གཙུག་ལག་ཁང་ལེགས་པར་བཞེངས་སོ། །
ལོ་རྒྱུས་ ཀྱི་ གཏམ་ རྒྱུད་ འདིར། བལ་ བཟའ་ ཁྲི་ བཙུན་ གྱིས་ ལྷ་ ཁང་
བཞེངས་པར་འདོད་པའི་སྙིང་སྟོབས་ཆེན་པོ་དང༌། ཆོས་རྒྱལ་སྲོང་བཙན་སྒམ་
པོའི་མཚུངས་ པ་ མེད་ པའི་བློ་གྲོས་དང་རྨད་དུ་བྱུང་ བའི་མཛད་འཕྲིན་ལ་
བསྔགས་བརྗོད་ཚད་མེད་པ་དང་། བོད་རིགས་ངལ་རྩོལ་མི་དམངས་ཀྱི་བརྩོན་
སེམས་དང་བློ་རིག་ལ་གཟེངས་བསྟོད་བཅས་མཛད་ནས། གནས་སྐབས་དེར་
བྱུང་བའི་བན་བོན་གཉིས་བར་གྱི་འགལ་བ་དང་འཐབ་རྩོད་ཀྱང་ཤུགས་སུ་
བསྟན་པ་ཡིན་ནོ། །



28
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་བཞི་བ། གནའ་རབས་མགུར་གླུ།
དེ་ཡང་གནའ་རབས་མགུར་གླུ་ཞེས་པ་ནི་བོད་བཙན་པོའི་དུས་སྐབས་ཀྱི་
རྗེ་བློན་རྣམས་ཀྱིས་བླངས་པའི་མགུར་ལ་ཟེར་ཞིང་། དུས་ཡུན་གྱི་ཁྱབ་ཁོངས་
ནི་སྤུ་དེ་གུང་རྒྱལ་ནས་བོད་སིལ་བུར་ཐོར་བའི་བར་ལ་ངོས་བཟུང་བ་ཡིན།
སྤྱིར་བོད་ཀྱི་རྒྱལ་པོ་ཐོག་མ་གཉའ་ཁྲི་བཙན་པོ་ནས་བཟུང་བོད་ཀྱི་བཙན་པོ་
རིམ་བྱོན་རྣམས་ཀྱི་རིང་ལ་བོད་མི་དམངས་ཀྱིས་མགུར་གླུ་གྲངས་ལས་འདས་པ་
ཞིག་གསར་རྩོམ་བྱས་ཡོད་པ་ནི་གདོན་མི་ཟ་མོད། འོན་ཀྱང་སྐབས་དེར་བོད་
རིགས་མང་ཚོགས་ཀྱི་ངག་ཐོག་གི་མགུར་གླུ་དེ་དག་ཡི་གེར་བཀོད་མ་ཐུབ་པའམ་
ལོ་ཟླའི་འཁོར་འགྲོས་དང་བསྟུན་ནས་ཉམས་པར་གྱུར་པ་ཡིན་པ། གང་ལྟར་
ཀྱང་ད་ལྟ་ང་ཚོས་མིག་མཐོང་དུ་ཡོད་པ་ནི་བོད་ཀྱི་རྒྱལ་རབས་དགུ་བ་སྤུ་དེ་གུང་
རྒྱལ་རིང་ནས་བཟུང་བྱུང་བའི་མགུར་དག་ཡིན། ལ་དྭགས་ཀྱི་རྒྱལ་རབས་སུ་
བོད་ཀྱི་རྒྱལ་རབས་བཅུ་གཅིག་པ“དེ་ཤོ་ལེགས་ཀྱི་རིང་ལ་གླུ་དང་བྲོ་དར”ཞེས་
བྱུང་ཡང་དེ་ནི་དེ་ཤོ་ལེགས་ཀྱི་སྐབས་སུ་གླུ་དང་བྲོ་དར་ཆེ་བའི་དོན་ཡིན་པ་མ་
གཏོགས་གླུ་དང་བྲོ་ཐོག་མར་བྱུང་བའི་དོན་ནི་མིན་ནོ། ། །
མགུར་གླུའི་ལོ་རྒྱུས་དང་ཁྱད་ཆོས་ལྟར་ན། སྤྱིར་མགུར་ཞེས་པ་འདི་
འདོད་རྒྱལ་གྱི་ཐ་སྙད་ཅིག་ཡིན་པ་དང་གླུ་ཡི་གོ་དོན་དང་ཡོངས་སུ་མཚུངས་
ཀྱང་། དུས་ཀྱི་དབང་གིས་ཐ་སྙད་འདི་གཉིས་ལ་དབྱེ་བ་བྱུང་བར་བཞེད་དེ།
བསྟན་པ་སྔ་དར་གྱི་དུས་སུ་མགུར་དང་གླུ་ཞེས་པའི་ཐ་སྙད་གཉིས་ཀ་གོ་དོན་
གཅིག་འདྲ་ཡིན་ལ། ཆོས་ལུགས་ཀྱི་ནང་དོན་ལྡན་པའི་གླུ་ལའང་སྐབས་རེར་
མགུར་དང་། སྐབས་རེར་གླུ་ཞེས་འབོད། དཔེར་ན། ཕྱག་རྒྱ་ཆེན་པོ་མན་



བོད་ཀྱི་གནའ་རབས་རྩོམ་རིག་
29
ངག་རྡོ་རྗེ་གསང་བའི་གླུ་ཞེས་དང་། དཔལ་རྡོ་རྗེ་མཁའ་འགྲོ་མའི་གླུ་ཞེས་སམ།
ཡང་ན། མཁའ་འགྲོའི་བརྡ་མགུར་ཞེས་དང་། མཁའ་འགྲོ་མ་རྡོ་རྗེ་གསང་
བའི་གླུ་ཞེས་པ་ལྟ་བུ་དང་། བཙན་པོའི་དུས་སྐབས་ཀྱི་རྗེ་བློན་རྣམས་ཀྱིས་
བླངས་པའི་གླུ་ལའང་མགུར་ཞེས་འབོད་པ་ལྟ་བུའོ། ། བསྟན་པ་སྔ་དར་གྱི་རྗེས་
ནས་མགུར་དང་གླུ་གཉིས་ལ་དོན་གྱི་དབྱེ་བ་བྱུང་ཞིང་། མགུར་ཞེས་པ་གླུ་ཡི་ཞེ་
ཚིག་ལྟ་བུར་གྱུར་ནས། རིམ་གྱིས་གླུ་ཞེས་པ་དམངས་ཁྲོད་དུ་དར་བའི་གླུ་དང་
མགུར་ཞེས་པ་ཆོས་པ་རྣམས་ཀྱི་གླུ་ལ་གོ་བ་ལྟ་བུར་སྣང་། མགུར་དང་གླུ་ཞེས་
པའི་ཐ་སྙད་འདི་གཉིས་ཀྱི་གང་རུང་ཞིག་གིས་ཀྱང་བརྗོད་བྱའི་དོན་སྟོན་ཐུབ་
ཀྱང་། ཕྱིས་སུ་མགུར་གླུ་ཞེས་མིང་གཞི་གཉིས་སྦྲེལ་ནས་བརྗོད་བྱའི་དོན་སྟོན་
པར་བྱེད་ཅིང་། གཞན་ཡང་བརྗོད་བདེའི་དབང་གིས་མགུར་མ་དང༌། གུས་
པའི་ཆ་ནས་གསུང་མགུར། གཞན་ལ་སྒྲོག་ཏུ་མི་རུང་བའི་ཆ་ནས་གསང་མགུར།
མང་བའི་ཆ་ནས་མགུར་འབུམ་སོགས་ཀྱི་མིང་བྱུང་བར་བཞེད། །
གནའ་རབས་མགུར་གླུའམ་བཙན་པོའི་དུས་སྐབས་ཀྱི་རྗེ་བློན་རྣམས་ཀྱིས་
བླངས་པའི་མགུར་གླུ་ནི་བརྗོད་བྱའི་ནང་དོན་དང་གྲངས་ཚད་སོགས་ཕྱོགས་
གང་ཅིའི་ཐད་ནས་ཧ་ཅང་ཕུན་སུམ་ཚོགས་པ་ཞིག་ཡོད་མོད། འདིར་མགུར་གླུ་
ལས་ཆེས་སྔ་ཤོས་དང་ནང་དོན་ཕན་ཚུན་འབྲེལ་བ་ཡོད་པའི་མགུར་གླུ་སྐོར་ཞིག་
ངོ་སྤྲོད་བྱེད་པ་ལ། དེ་ཡང་བྱེ་བྲག་དོན་ཚན་གསུམ་གྱི་སྒོ་ནས་འཆད་དེ། (1)
མ་ཡིག （2)གོ་བདེར་བཏང་བའི་མགུར། (3)ལོ་རྒྱུས་ཀྱི་རྒྱབ་ལྗོངས་བཅས་
སོ། །



30
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དང་པོ། སྤུ་དེ་གུང་རྒྱལ་གྱིས་བླངས་པའི་མགུར།
(1)མ་ཡིག
འ་བ་ཉི་ཉེ་བ་ཉིད། །
བྱ་རོ་རོ་ན་མདུང་གི་རྩེ་རང་ནིག
ཡོས་རོ་རོ་ན་ལྟམ་གྱི་གོང་ར་ནིག་
བརླའ་བརྡུངས།
སྤུར་བཏབ།
འོབ་དེ་མེད་སྤུ་དེ་མྱེད། ཅེས་སོ། །
(2)གོ་བདེར་བཏང་བའི་མགུར།
ཨ་ཕ་ནི་ཉེ་བོ་ཁོ་ན་ཉིད། །
བྱ་ཆེ་ཆེ་ན་མདུང་གི་རྩེ་ནས་ཤི ། །
ཡོས་བུ་ཆེ་དྲགས་ན་ལྷམ་གྱི་ཡུ་བ་བྱེད། །
ཕས་རྒོལ་གྱི་དགྲ་བོའི་བརླ་ཡང་བརྡུངས། །
ཡབ་ཆེན་གྱི་ཨ་ཕར་བང་སོ་བརྩིགས། །
གཅན་གཟན་དེ་ལུས་མེད་རོ་མེད་བྱས། ། ཞེས་པའོ། །
(3)ལོ་རྒྱུས་ཀྱི་རྒྱབ་ལྗོངས།
དེ་ཡང་རྒྱལ་པོ་གྲི་གུམ་བཙན་པོ་ལོ་ངམ་རྟ་རྫི་དང་འཐབ་པས། ལོ་ངམ་
གྱིས་བཙན་པོ་བཀྲོངས་ནས་རྒྱལ་ས་བཟུང་། དེའི་རྗེས་སུ། རྒྱ་མོ་རྔུལ་བཞི་
ཁུགས་དང་སྣ་ནམ་བཙན་བཞོང་རྒྱལ་བྱ་བ་གཉིས་ཀྱིས་ཁྱི་གཉིས་ཀྱི་སྤུ་ལ་དུག་
བསྐུས་ཏེ་བཏང་བ་ལ། མྱང་རོ་ཤམ་པོའི་དྲུང་དུ་སླེབས་པ་ན་ལོ་ངམ་གྱིས་
མཐོང་སྟེ་དུག་ཡོད་པའི་ཁྱི་གཉིས་ཀ་ཁྲིད་དེ་ཕྱིན་པ་དང་། ཁྱི་འདི་སྙིང་རྗེ་ཨང་



བོད་ཀྱི་གནའ་རབས་རྩོམ་རིག
31
ཟེར་བཞིན་ཁྱིའི་སྤུ་ལ་བྱིལ་བྱིལ་བྱས་པས། ལོ་ངམ་ལ་དུག་ཕོག་སྟེ་ཤི ། དེ་
ལྟར་དགྲ་ ཤ་ ཡང་བླངས་ སོ། ། དེ་ནས་རུས་བཀྲགས་ ཅན་ གྱི་ ཕ་ཚན་དང་།
རུས་རྒྱུ་ཅན་གྱི་ཕ་ཚན་གཉིས་མ་འཆམས་པར་འཐབ། རྒྱུས་དམག་དྲངས་ཏེ་
བཀྲགས་ལ་ རྒོལ་དུ་འོང་ཙ་ན། བཀྲགས་ཀྱི་བུད་མེད་ཅིག་གིས་ལྟོ་བར་བུ་
འཁྱེར་ཏེ་ཕ་ཡུལ་དུ་བྲོས། ཕྱིས་སུ་བུ་དེ་བཙས་ནས་ཆེར་སྐྱེས་པ་ན། ཨ་མ་ལ་
སེམས་ཅན་ཐམས་ཅད་ལ་ཕ་ཡོད་ན་ངའི་ཕ་ག་རེ་ཞེས་དྲིས་ཤིང་། ཅིས་ཀྱང་ང་
ལ་སྟོན་དགོས་ཟེར་བ་ན། ཨ་མ་ན་རེ། ཁྱོད་མི་ཆུང་ཆུང་ཁ་མ་ཆེ། རྟེའུ་ཆུང་
ཆུང་ཁ་མ་དྲག ངས་མི་ཤེས་ཞེས་ལན་བཏབ་ཀྱང་། བུ་ངར་ལས་སྐྱེས་ན་རེ།
གལ་ཏེ་ཁྱོད་ཀྱིས་མི་བཤད་ན་ང་འཆི་རུ་འགྲོ་བ་ཡིན་ཞེས་འགྲོ་གྲབས་བྱས་པ་ལ།
ཨ་མའང་བྱ་ཐབས་ཟད་དེ་ཁྱོད་ཀྱི་ཕ་ནི་རྒྱུས་བསད། ཇོ་བོ་བཙན་པོ་ནི་ལོ་ངམ་
རྟ་རྫིས་བཀྲོངས། རོ་ནི་ཟངས་ཀྱི་སྒྲོམ་ལ་བཅུག་ཏེ་ཆུར་བསྐུར། ད་ལྟ་ཆུ་
མཇུག་སེར་ཚངས་སུ་ཀླུ་འོད་དེ་རིང་མོའི་གམ་དུ་མཆིས། སྤུན་མཆེད་གཉིས་ནི་
ཤ་ཁྱི་དང་ཉ་ཁྱིར་བཏགས་ཏེ་ཀོང་ཡུལ་དུ་སྤྲུགས་སོ་ཞེས་བཤད། དེར་བུ་ངར་
ལས་སྐྱེས་ཀྱིས་ང་འཚོལ་དུ་འགྲོའོ་ཟེར་ནས་རྐོང་ཡུལ་གྱི་བྲེ་སྣ་ཞེས་བྱ་བའི་ཡུལ་
དུ་སླེབས་ཏེ། སྲས་ཤ་ཁྱི་དང་ཉ་ཁྱི་གཉིས་ལ་མཇལ། ཀླུ་འོད་དེ་རིང་མོ་ལའང་
མཇལ་ཏེ་ཇོ་བོ་གྲི་གུམ་བཙན་པོའི་སྤུར་ཉོ་འདོད་པས་བླུ་ཡོན་ཅི་ཞིག་དགོས་
ཞེས་པ་ལ། ཀླུ་ན་རེ། གཞན་ཅི་ཡང་མི་དགོས། མིའི་མིག་བྱ་མིག་དང་འདྲ་
བར་འོག་ནས་ཡར་འགེབས་པ་ཞིག་དགོས་ཟེར། །
དེ་ནས་བུ་ངར་ལས་སྐྱེས་ཀྱིས་ག་ས་ག་རུ་བཙལ་ཀྱང་མི་དེ་ལྟ་བུ་ཞིག་མ་
རྙེད་ཅིང་། བརྒྱགས་བྲོ་ཡང་ཚར་བས་སླར་ཡང་ཨ་མའི་གམ་དུ་ལོག རྒྱུ་
མཚན་རྣམས་ཨ་མ་ལ་ཞུས་ཏེ་བརྒྱགས་བྲོ་གྲ་སྒྲིག་བྱོས་དང་། ད་དུང་འཚོལ་དུ་
འགྲོ་བ་ཡིན་ཞེས་ཞུས། དེ་ནས་གང་བར་འཕྲིན་ཞེས་བྱ་བའི་ས་ཆར་སླེབས་པ་
དང་། བུ་མོ་ཞིག་གིས་ཡུར་མ་ཡུར་བཞིན་པ་དེའི་གམ་དུ་བཅར་བ་ལ། དེའི་
རྒྱབ་ཏུ་བྱིས་པ་ཞིག་ཁུར་ཡོད་པ་དེའི་མིག་བྱ་མིག་དང་འདྲ་བར་འོག་ནས་ཡར་



32 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འགེབས་པ་མཐོང་། བྱིས་པ་དེ་ཉོས་ནས་ཀླུ་འོད་དེ་མིང་མོ་ལ་ཕུལ་ནས་བཙན་
པོའི་སྤུར་ལོན། སྲས་ཉ་ཁྱི་དང་ངར་ལས་སྐྱེས་གཉིས་ཀྱིས་ཡབ་གྲི་གུམ་བཙན་
པོའི་སྤུར་ གཡང་ ཏོ་བླ་འབུབས་ ཀྱི་ སར་གདན་དྲངས་ནས་ བང་སོ་བརྩིགས་
སོ། ། གཅེན་ཤ་ཁྱི་ཡིས་དམག་སུམ་སྟོང་སུམ་བརྒྱ་ཁྲིད་དེ་མེན་པ་འཕྲེང་བའི་ལ་
མོ་བརྒྱབ། ཏིང་སྲོབ་ རོང་རིང་བརྒྱུད་དེ་མཐར་བ་ཆོས་ གུང་དང་དུ་སོང་།
མྱང་རོ་ཤམ་པོ་ལ་སླེབས་པ་ན། ལོ་ངམ་གྱི་འཁོར་ཕོ་བརྒྱ་ཡོད་པ་རྣམས་ལྕེབས།
གཡོག་མོ་བརྒྱ་ཡོད་པ་རྣམས་བྲོས། མཁར་མྱང་རོ་ཤམ་པོ་ཡང་བདག་ཏུ་བླངས།
གཡོག་འཁོར་གཞན་རྣམས་བཙོན་དུ་བཟུང་། སྒོ་ཕྱུགས་རྣམས་བདག་གིར་
བཞེས་ཏེ་བ་ཆོས་གུང་དང་དུ་སླེབས་སོ། །
འདི་ནི་གོང་དུ་བཀོད་པའི་མགུར་གླུ་ཚིག་རྐང་དྲུག་པོ་དེའི་ལོ་རྒྱུས་ཀྱི་རྒྱབ་
ལྗོངས་རེད། ལོ་རྒྱུས་ཀྱི་རྒྱབ་ལྗོངས་འདི་ལ་བལྟས་ན་མགུར་ཚིག་དེ་དག་གི་
དོན་གོ་བའི་ཚད་གཏིང་ཇེ་ཟབ་ཏུ་འགྲོ་ཐུབ། དེས་ན་ཚིག་རྐང་དང་པོ“འ་བ་
ཉིད་ཉེ་བས་ཉིད”ཅེས་པ་འདིའི་ནང་དུ། གྲི་གུམ་བཙན་པོ་ཁོང་མ་མ་གྲོ་ཞ་
མས་མཚན་དེ་ལྟ་བུ་ཞིག་བཏགས་པ་ལ་ཐུགས་མ་དགའ་བར་ལོ་ངམ་རྟ་རྫི་དང་
འཐབ་སྟེ་འདས་པ་དེ་སྤྱིར་བཙན་པོ་རང་ཉིད་ཀྱིས་ལན་པ་ཡིན་མོད། འོན་
ཀྱང་གཉེན་ཉེ་ཚན་གྱི་ནང་དུའང་རང་གི་ཕ་ལ་སྙིང་ཉེ་བ་དང་ཤ་ཚ་བ་གཞན་མ་
མཆིས་ན། ཨ་ཕ་ནི་ཉེ་བོ་ལས་ཀྱང་ཉེ་བའི་མི་ཡིན་པའི་དོན་དེ་བསྟན་པ་དང་།
ཚིག་རྐང་གཉིས་པ་དང་གསུམ་པ་གཉིས་དཔེ་ཡིན་ཏེ། དེའི་གོ་དོན་ནི། ལོ་
ངམ་རྟ་རྫི་ཁྱོད་རང་ཚོད་མ་ཟིན་པར་བཙན་པོ་བཀྲོངས་པ་དང་། སྲས་རྣམས་
ས་མཐར་སྤྲུགས་པ་ལ་སོགས་པའི་ཚོད་མེད་ཀྱི་བྱ་བ་བྱས་ན། བྱ་དང་ཡོས་བུ་
གཉིས་ལུས་བོངས་ཆེ་དྲགས་ཏེ། བྱ་མདུང་རྩེ་ནས་ ཤི་བ་དང་། ཡོས་བུའི་
པགས་པ་ལྷམ་གྱི་ཡུ་བ་བྱེད་པའི་དཔེ་དང་མཚུངས་པར། ངེད་ཀྱི་ལག་ཏུ་སྲོག་
འདོར་བར་འགྱུར་ཞེས་པའི་དོན་ཡིན། ཚིག་རྐང་བཞི་བའི “བརླའ་བརྡུངས”
ཞེས་པ་ནི། ཁྱིའི་ སྤུ་ལ་དུག་བསྐུས་ཏེ་ལོ་ ངམ་ དུག་ གིས་ བཀྲོངས་ པ་ དང་།



33
བོད་ཀྱི་གནའ་རབས་རྩོམ་རིག
བཙན་པོའི་དགྲ་ཤ་བླངས་པ་དེ་བསྟན་པ་ཡིན། ཚིག་རྐང་ལྔ་བའི“སྤུར་བཏབ”
ཅེས་པ་ནི་བུ་ངར་ལས་སྐྱེས་ཀྱིས་མི་མིག་བྱ་མིག་ཅན་དེ་ཉོས་ཏེ། ཀླུ་འོད་དེ་རིང་
མོའི་དྲུང་ནས་བཙནཔོའི་སྤུར་ལོན་པ་དང་། གཡང་ཏོ་བླ་འབུབས་སུ་བང་སོ་
བརྩིགས་པ་ལ་བསྟན་པའོ། ། ཚིག་རྐང་དྲུག་པ“འོབ་དེ་མེད་སྤུ་དེ་མེད”ཅེས་པ་
ནི་གཅེན་ཤ་ཁྱིས་དམག་དྲངས་ཏེ་ལོ་ངམ་གྱི་གཡོག་འཁོར་ཕོ་མོ་རྣམས་རྩ་མེད་
རྨག་མེད་དུ་བཏང་བ་སོགས་ལ་ཟེར་བ་ཡིན་པས་ལོ་ངམ་དང་དེའི་རྗེས་འབྲངས་
རྣམས་མིང་གི་ལྷག་མ་ཙམ་ཡང་མེད་པར་བྱས་པའི་དོན་བསྟན་པའོ། །
གཉིས་པ། མྱང་ཙང་སྐུས་བླངས་པའི་མགུར།
(1)མ་ཡིག
ཆབ་ཆབ་ནི་ཕ་རོལ་ན།
ཡར་ཆབ་ནི་ཕ་རོལ་ན།།
ཚུའི་བུ་ནི་མིའི་བུ་སྟེ།
ལྷ་ཡི་ནི་སྲས་པོ་བཞུགས།
རྗེ་བདེན་ནི་བཀོལ་དུ་དགའ།
ས་བདེན་གྱིས་ནི་བསྟད་དུ་དགའ།
(2)གོ་བདེའི་མགུར། །
ཆུ་བོ་ཆུ་བོའི་ཕར་འགྲམ་དུ། །
ཡར་ཆབ་གཙང་པོའི་ཕར་འགྲམ་ན། །
མི་ནི་མི་ཡི་བུ་ཡིན་ཡང་། །
དོན་ལ་ལྷ་ཡི་སྲས་པོ་བཞུགས། །
བདེན་པའི་རྒྱལ་པོས་གཡོག་ཏུ་བཀོལ་ན་དགའ། །



34
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བདེན་པའི་སྒོ་ནི་རྒྱབ་ཏུ་བསྟད་ན་དགའ། །
(3)ལོ་རྒྱུས་ཀྱི་རྒྱབ་ལྗོངས།
དེ་ཡང་རྒྱལ་པོ་སྟག་རི་གཉན་གཟིགས་ཀྱི་རིང་ལ། ཡར་ཀླུང་གི་ཡུལ་གྲུ་
འདིར་རྒྱལ་ཕྲན་གསུམ་མཆིས་ཏེ། སྟག་རི་གཉན་གཟིགས་ནི་མཁར་ཕྱིང་བ་
སྟག་རྩེ་ན་བཞུགས། ཟིང་པོ་རྗེ་སྟག་སྐྱ་བོ་ནི་ཉེན་ཀར་རྙིང་བ་ན་མཆིས། ཟིང་
པོ་རྗེ་ཁྲི་པངས་སུམ་ནི་མཁར་སྤུར་བའི་ཡུ་སྣ་ན་གནས་པ་ལ། སྟག་སྐྱ་བོ་དེ་
ལེགས་ཉེས་ཀྱི་དབྱེ་བ་མི་ཤེས་ཤིང་། དཀར་ནག་གི་གོ་ལྡོག་སྟེ་སྤང་བླང་གི་ཆ་ལ་
ཤིན་ཏུ་རྨོངས་པ་ཞིག་ཡིན་པས། རྗེ་འབངས་རྣམས་ཕནཚུན་ལ་བློ་མི་གཏོད་
པར་བསམ་པ་ཐ་དད་དུ་ཡོད་པའི་ཚེ། དེའི་བློན་པོ་མཉན་འཛི་ཟུང་ནག་པོ་བྱ་
བ་ཞིག་གིས་རྗེ་བོ་ལ། རྗེ་བོ་ཁྱོད་བྱ་བ་ཅི་ལའང་ཕྱིན་ཅི་ལོག་པ་ཤ་སྟག་མཛད་
པས། འོ་སྐོལ་གྱི་སྲིད་ནི་སྲིད་དུ་མ་རུང༌། ཆོས་ནི་ཆོས་སུ་མ་རུང་སྟེ། ཡུལ་གྱི་
འབངས་ནི་དབུལ། སྲིད་ཀྱི་ཉམས་ནི་ཤིན་ཏུ་ཡང་དམའ་སྟེ། གལ་ཏེ་རྒྱལ་
སྲིད་འདི་ཉིད་བརླག་པར་གྱུར་ན་ཅི་བྱ་ཞེས་གསོལ་བ་ལ། ཟིང་པོ་རྗེ་སྟག་སྐྱ་
བོས་མི་ཉན་པར་མ་ཟད། འཛི་ཟུང་ཁྱོད་དེ་སྐད་ཟེར་བ་ཉེས་སོ་ཟེར་ནས་བློན་
པོའི་གྲས་ནས་དབྱུང་བར་བྱས་སོ། །
དེའི་རྗེས་སུ། བློན་པོ་འཛི་ཟུང་ཡང་སྟག་སྐྱ་བོར་མ་རངས་པར། ཟིང་
པོ་རྗེ་ཁྲི་པངས་སུམ་ལ་གློ་བ་ཉེ་བར་བྱས་ནས་སྟག་སྐྱ་བོ་བསད་པ་དང་། སྟག་
སྐྱ་བོའི་ཡུལ་ཡེལ་རབ་སྡེ་བཞི་དང་ཀླུང་ཡ་གསུམ་རྣམས་ཁྲི་པངས་སུམ་གྱི་ཕྱག་
ཏུ་དངར་ཏོ། ། དེ་ལ་ཟིང་པོ་རྗེ་ཁྲི་པངས་སུམ་ གྱིས་ཀླུང་ཡ་གསུམ་གྱི་སྨད་
མཉན་འཛི་ཟུང་གི་བྲན་རིས་སུ་བསྩལ་བ་དང༌། མྱང་གི་རུས་རྒྱུད་ལས་ནམ་ཏོ་
རེ་ཁྲུ་གུ་དང་། སྨོན་ཏོ་རེ་ཙེང་སྐུ་ཕ་ཚན་ཀྱང་འཛི་ཟུང་གི་བྲན་དུ་བྱིན་ནོ། །
ཡིན་ནའང་། སྐབས་དེར་ཟིང་པོ་རྗེ་ཁྲི་པངས་སུམ་གྱི་ཆབ་འོག་ཏུ་ལུགས་
དང་མི་མཐུན་པའི་གནད་དོན་གཉིས་སྔ་ཕྱིར་བྱུང་བ་དང་། ཁྲི་པངས་སུམ་
གྱིས་གནད་དོན་དེ་དག་ལ་ཞིབ་འཇུག་དང་ཐག་གཅོད་ལེགས་པོ་མ་བྱས་སྟབས་



35
བོད་ཀྱི་གནའ་རབས་རྩོམ་རིག
རང་གི་རྒྱལ་སྲིད་བརླག་པའི་རྨང་བཏིངས་པ་རེད། དཔེར་ན། མཉན་འཛི་
ཟུང་གི་ཆུང་མ་པ་ཚབ་བཟའ་བྱ་བས་མྱང་ཙེང་སྐུ་ལ་སྡུག་ལས་སྣ་ཚོགས་བཏང་
བ་དང་། ཐ་ན་གསང་གནས་སྟོན་པ་སོགས་ཚོད་མེད་བརྙས་བཅོས་མང་པོ་
བྱས་སྟབས། མྱང་ཙེང་སྐུས་བཟོད་བསྲན་མ་ཚུགས་པར་ཟིང་པོ་རྗེ་ཁྲི་པངས་
སུམ་ལ་གསོལ་བ་ན། ཁྲི་པངས་སུམ་གྱིས་མཉན་འཛི་ཟུང་ལས་ང་ལ་སྙིང་ཉེ་བ་
མེད་པས་དེའི་བྲན་དུ་ཁྱོད་བཀོལ་མི་རུང་བ་མེད། རྗེ་མོས་བརྙས་བཅོས་བྱས་
ཀྱང་དབང་ཡོད་པས་ཉེས་པ་མེད་དོ་ཞེས་ལབ། དེར་མྱང་ཙེང་སྐུ་ཤིན་ཏུ་མ་
རངས་པར་ཟིང་པོ་རྗེ་ལ་ཡིད་ཆད་དོ། །
དེའི་རྗེས་སུ། དབའ་ཏོ་རེ་ཁྲུ་གུ་དང་གཤེན་ཁྲི་བཞེར་འདོན་ཀོང་གཉིས་
འཕྲིན་པའི་རྫིང་ཁར་འཐབ་ནས། གཤེན་གྱིས་དབའ་བསད་པ་ལ། དབའ་ཡི་
ཕུ་བོ་ཕང་ཏོ་རེ་དབྱི་ཚབ་ཀྱིས་ནུ་བོ་གཤེན་གྱིས་བསད་པར་སྟོང་གནང་བར་
འཚལ་ཞེས་ཞུས་ཀྱང་། ཟིང་པོ་རྗེ་གཤེན་ཁྲི་བཞེར་ཁོལ་ཚབ་ནང་བློན་བྱེད་
པའི་ངོ་མ་ཆོད་པར། དགེ་བས་མི་དགེ་བ་བསད་ན། བསད་དུ་ཟད་དོ་ཞེས་
བཀའ་བསྒོས། ཚིག་དེ་ལ་དབྱི་ཚབ་ཤིན་ཏུ་མ་དགའ་བར་ཡིད་ཆད་དོ། །
དེ་ནས་མྱང་ཙེང་སྐུ་དང་དབའ་དབྱི་ཚབ་གཉིས་འགྲོགས་ནས་ཁྱིམ་དུ་
འདོང་ཙ་ན། མྱང་ཙེང་སྐུས་རང་གི་སེམས་ལ་དྲན་པའི་ཚིག་རྣམས་ གླུ་རུ་
བླངས་པ་ནི་གོང་གསལ་གྱི་མགུར་གླུ་དེ་ཡིན་ནོ། །
མགུར་ཚིག་དེ་དག་ལས་མྱང་ཙེང་སྐུའི་སེམས་ཀྱི་དགའ་སྡང་སྟེ—ཟིང་པོ་
རྗེ་ལ་མ་རངས་པའི་བསམ་བློ་དང་། སྟག་རི་གཉན་གཟུགས་ལ་གློ་བ་ཉེ་བར་
བྱེད་པའི་འདུན་མ་གསལ་བོར་མཚོན་ཡོད། མྱང་ཙེང་སྐུ་ལ་འཛི་ཟུང་གི་ཆུང་
མ་པ་ཚབ་བཟས་ཚོད་མེད་ཀྱི་བརྙས་བཅོས་སྣ་ཚོགས་བྱས་ཏེ་རྗེ་བོ་ངན་པའི་
བྲན་བྱེད་པའི་སྡུགབསྔལ་མངོན་སུམ་དུ་མྱངས་སྟབས། ཡར་ཀླུང་གཙང་བོའི་
ཕ་རོལ་ན་བཞུགས་པའི་མིའི་བུ་སྟག་རི་གཉན་གཟིགས་ཀྱི་ཡོན་ཏན་ལྷག་པར་
ཚོར་ཐུབ་པའི་ཕྱིར། ཁོ་ནི་ཕྱི་བལྟས་མི་ཡི་བུ་ཞིག་ཡིན་རུང་དོན་ལ་ལྷ་ཡི་སྲས་པོ་



36
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དང་འདྲ་བར་ལེགས་ཉེས་སྤང་བླང་གི་ཆ་ལ་ཤིན་ཏུ་མཁས་པས། དེའི་གཡོག་
ཏུ་འགྲོ་ཐུབ་ན་ཅི་མ་རུང་སྙམ་པའི་བསམ་ཚུལ་དེ་སྦ་གསང་མེད་པར་དབའ་
དབྱི་ཚབ་ལ་བཤད་པ་དང༌། བསམ་བློ་དེ་ཇི་མ་ཇི་བཞིན་དུ་མཚོན་པའི་སླད་དུ།
རྟ་བཟང་བོ་ལ་སྒ་ཡག་པ་བསྟད་ན་དེ་བས་ཀྱང་མཛེས་པ་ལ་དཔེ་བྱས་པ་རེད།
དབའ་དབྱི་ཚབ་ལའང་མྱང་ཙེང་སྐུ་དང་འདྲ་བར་སེམས་ན་རྡོག་རྡོག་ཅིག་ཡོད་
པ་དང༌། ཁོའི་ནུ་བོ་གཤེན་གྱིས་བསད་པ་ལ་སྟོང་མ་བྱིན་པས་ཡི་མ་རངས་པར་
ཡོད་སྟབས། མྱང་ཙེང་སྐུའི་གླུ་ཚིག་དེས་སེམས་བཀུགས་ཏེ། ཙེང་སྐུ་ཁྱོད་ཟེར་
བ་ལས་བདེན་པ་མེད་དོ། ཁོ་བོ་ཡང་འདི་ལས་མ་རངས་པ་སྐྱེད་ཀྱིས། ཁྱོད་ཀྱི་
སེམས་པ་དང་མི་འདྲ་རི་ཞེས་ཚིག་རྔ་མནའ་ཡིས་མནན་ཏེ་བློ་སེམས་མཐུན་པར་
གྱུར་ཏོ། །
གསུམ་པ། སྟག་རི་གཉན་གཟིགས་ཀྱི་འབངས་
ཀྱིས་བླངས་པའི་མགུར།
(1)མ་ཡིག །
མྱི་བཟངས་ནི་རྟ་བཟངས་ཞིག
ཉིན་ཞིང་ནི་ཕག་ཚལ་ན།
མཚན་ཞིང་ནི་ཕྱིང་བར་མཆིའ།
དགྲའམ་ནི་ཞིང་ཅིའུ།
(2)གོ་བདེའི་མགུར། །
མི་མཛེས་ལ་རྟ་ཡང་བཟང་བ་ཞིག །
ཉིན་རེ་བཞིན་ཕག་ཚལ་ནགས་ན་སྡོད། །
མཚན་རེ་བཞིན་ཕྱིང་བ་མཁར་དུ་འགྲོ། །



37
བོད་ཀྱི་གནའ་རབས་རྩོམ་རིག
དགྲ་དང་གྲོགས་གང་ཡིན་ཆ་མ་འཚལ། །
(3)ལོ་རྒྱུས་ཀྱི་རྒྱབ་ལྗོངས། །
མགུར་ཚིག་ཚན་པ་འདི་དོན་གྱི་ཆ་ནས་དཔྱད་ན་གོང་དང་མུ་འབྲེལ་བ་
ཡིན་ཏེ། མྱང་ཙེང་སྐུ་དང་དབའ་དབྱི་ཚབ་གཉིས་ཟིང་པོ་རྗེ་ཁྲི་པངས་སུམ་ལ་
བློ་ལོག་སྟེ། སྟག་རི་གཉན་གཟིགས་ལ་གློ་བ་ཉེ་བར་བྱས་ནས་མཁར་ཕྱིང་བ་
སྟག་རྩེར་བྲོ་ལེན་དུ་སོང་བའི་བརྒྱུད་རིམ་མཚོན་པ་རེད། དེ་ཡང་དབའ་དབྱི་
ཚབ་ཀྱིས་ཞང་བོ་མནོན་བཟང་ཏོ་རེ་སྲོན་བྱ་བ་ལ་སྙིང་ཉེ་བར་བྱས་ཏེ་མནའ་ཐོ་
བཅད་ནའང་། ཡུན་རིང་མ་འགོར་བར་བཟང་ཏོ་རེ་ཤི་སྟབས། དེའི་བུ་པང་
སུམ་འདྲོན་པོ་བྱ་བ་ཞིག་ཟིང་པོ་རྗེའི་ནང་འཁོར་བྱེད་པ་བློ་ལ་བཏགས་ཏེ་
མནའ་བཅད། མྱང་ཏོ་རེ་ཙེང་ སྐུས་ ཚེས་ པོང་ནག་ སེང་ བྱ་ བ་ ཞིག་བློ་ལ་
བཏགས་ཏེ་མནའ་བཅད། དེར་མྱང་དབའ་མནོན་གསུམ་གྱིས་གྲོས་བགྱིས་
པའི་ནང་དོན་རྣམས་ཚེས་པོང་ནག་སེང་ལ་སྦྲན་ནས་རྒྱལ་པོ་སྟག་རི་གཉན་
གཟིགས་ཀྱི་སྙན་དུ་གསོལ་བ་ན། བཙན་པོའི་ཞལ་ནས། ངའི་སྲིང་མོ་ཞིག་
ཀྱང་ཟིང་པོ་རྗེའི་གམ་དུ་འདུག་མོད་ཀྱི། ད་ལན་ཁྱེད་ཟེར་བ་བཞིན་བྱའོ་ཞེས་
གསུངས་སྟབས། མྱང་དང་དབའ། མནོན་གསུམ་མཁར་ཕྱིང་བ་སྟག་རྩེར་བྲོ་
ལེན་དུ་སོང་ངོ༌། །
ཁོ་ཚོས་བྲོ་བོར་བའི་ནང་དོན་ནི་ཟིང་པོ་རྗེའི་སྲིད་དབང་རྩ་མེད་དུ་གཏོང་
རྒྱུ་དེ་ཡིན་པས་རེ་ཞིག་གཞན་ལ་གསང་བ་མི་བྱེད་ཀ་མེད་དུ་གྱུར། དེའི་ཕྱིར་ཁོ་
ཚོ་ཉིན་དཀར་ཕག་ཚལ་གྱི་ནགས་གསེབ་ཏུ་ཡིབ་ཅིང་། མཚན་མོ་ད་གཟོད་
མཁར་ཕྱིང་བ་སྟག་རྩེ་ལ་སོང་ནས་གྲོས་བྱེད་པ་ལྟར་བྱས་ཀྱང་། འབངས་
རྣམས་ཀྱི་མིག་འོག་ནས་ ཐར་ མ་ ཐུབ། ཡིན་ནའང་། ཕྱིང་ བ་ མཁར་ གྱི་
འབངས་རྣམས་ཀྱིས་ཀྱང་ཁོ་ཚོའི་བྱ་སྤྱོད་ཡ་མཚར་བ་དེའི་ཕུགས་ཤེས་མ་ཐུབ་
པས་ཅི་ཡིན་གང་ཡིན་སྙམ་ནས་དོགས་པ་སྐྱེས་པ་རེད། གོང་གསལ་གྱི་མགུར་
གླུ་ཚན་པ་དེ་ནི་གནས་ཚུལ་འདི་ལྟ་བུའི་འོག་ཏུ་བྱུང་བ་ཡིན་ནོ། །



38
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཞི་བ། མྱང་ཙེང་སྐུ་དང་དབའ་དབྱི་ཚབ་
ཀྱིས་བླངས་པའི་མགུར། །
(1)མ་ཡིག་
གཟུས་ནི་ལྷ་བོན་ཏོ།
སློན་བཙན་སློན་བཀོལ་གཟུས་ནི་ལྷ་བོན་ཏོ།
སྲིན་བྱ་རྒོད་ཀྱིས་བཏག་སྟེ།
ཚེས་པོང་ནག་སེང་གིས་བཏགས་སོ།
རྗེ་བདེན་གྱིས་ནི་བཀོལ་ཏོ། །
སྒ་བདེན་གྱིས་ནི་བསྟད་དོ།
མྱི་སྨོན་རུམ་དུ་སྤུང་ངོ༌། །
མཚེ་གཟུགས་རུམ་དུ་འཁྲུངས་སོ།
(2)གོ་བདེའི་མགུར།
རུས་ནི་ལྷ་བོན་ཡིན་ཏེ། ། །
སློན་བཙན་དང་སློན་ཀོལ་གྱི་རུས་ནི་ལྷ་བོན་ནོ། །
སྲིན་བྱ་འུག་པ་རྒོད་ཀྱིས་བཟུང་ཡང༌། །
དོན་ལ་ཚེས་པོང་ནག་སེང་གིས་བཟུང་བའོ། །
བདེན་པའི་སྒོ་ནི་རྒྱབ་ཏུ་བསྟད། །
མི་ལ་མི་སྨོན་སྟོབས་འབྱོར་ལྡན། །
བཀྲ་ཤིས་མཚེ་གཟུགས་འཁྲུངས་པ་འདྲ། །
(3)ལོ་རྒྱུས་ཀྱི་རྒྱབ་ལྗོངས།
མྱང་དབའ་མནོན་གསུམ་ཉིན་རེ་བཞིན་ཕག་ཚལ་ནགས་སུ་ཡིབ་ཅིང༌།



བོད་ཀྱི་གནའ་རབས་རྩོམ་རིག
39
མཚན་རེ་བཞིན་ཕྱིང་བ་མཁར་དུ་སོང་ནས་བྲོ་བོར་བའི་ཚེ། སྟག་རི་གཉན་
གཟིགས་དགུང་དུ་གཤེགས་སོ། །
སྟག་རི་གཉན་གཟིགས་ལ་སྲས་དང་སྲས་མོ་གསུམ་ མཆིས་ཏེ། སྲས་
གཉིས་ནི་སློན་བཙན་དང་སློན་ཀོལ་སྤུན་མཆེད་གཉིས་ཡིན། ཡབ་གཤེགས་
རྗེས་རྒྱལ་སྲིད་སློབ་བཙན་གྱིས་བསྐྱངས་པ་ལ། མྱང་དབའ་མནོན་གསུམ་གྱིས་
ཀྱང་བཙན་པོ་སློན་བཙན་སྤུན་མཆེད་གཉིས་ལ་གློ་བ་ཉེ་བར་བྱས་ཏེ། བཙན་
པོ་སློན་བཙན་གྱིས་ཅི་གསུང་ཐམས་ཅད་བཀའ་ལྟར་སྒྲུབ་རྒྱུའི་མནའ་ཐོ་བཅད།
དེ་དུས་མནའ་གཅོད་པར་ཞུགས་མཁན་ནི། མྱང་ཙེང་སྐུ། དབའ་དབྱི་ཚབ།
དབའ་མྱེས་སྣང་། དབའ་པུ་ཚབ། མནོན་འདྲོན་པོ། ཚེས་པོང་ནག་སེང་
བཅས་ཡིན་ལ། གཞན་ཡང་། མྱང་ཙེང་ཅུང་དང་། མྱང་མུ་གསེང་། ཚེས་
པོང་ན་གུ་སོགས་ཀྱང་བྲོ་ལ་གཏོགས་སོ། ། ཁོ་ཚོས་བྲོ་བོར་བའི་ནང་དོན་ནི།
དེང་ཕན་ཚད་ཟིང་པོ་རྗེ་རྒྱབ་ཏུ་འདོར་རྒྱུ་དང་། བཙན་པོ་སྤུ་རྒྱལ་ལ་གློ་བ་ཉེ་
བར་བྱེད་པ། དུས་ནམ་ཡང་རང་གི་མནའ་བོར་བའི་མན་ངག་འཛིན་ཐུབ་པར་
བྱས་ཏེ། ངོ་ལྐོག་གང་དུའང་ཐེ་ཚོམ་དང་དོགས་པ་ སྤུ་ཙམ་ཡང་མི་བྱེད་ལ།
ཟིང་པོ་རྗེ་ལ་དམག་བྱེད་དུས་སྡར་མའི་རྣམ་ཐར་རིང་དུ་སྤངས་ཏེ། དཔའ་
ཞིང་བརྟུལ་ཕོད་པ་དང་། རང་སྲོག་འཛེམ་མེད་དུ་གཡུལ་བཀྱེས་པར་བྱ་སྟེ།
མདོར་ན། བཙན་པོ་སློན་བཙན་གྱིས་བཀའ་ཇི་ལྟར་བསྩལ་བ་དེ་བཞིན་དུ་སྒྲུབ་
པར་འབུངས་པ་ལས། གཞན་སུ་ཞིག་གིས་གཡོ་དང་ཕྲ་མ་བཅུག་ནའང་ཉན་
པར་མི་བྱེད་དོ་ཞེས་པའོ། ། དེ་ལྟར་ཁོ་ཚོས་ཟིང་པོ་རྗེ་ལ་དམག་འདྲེན་པའི་
ཐབས་བཀོད་ལ་གྲོས་བསྡུར་བྱས་པ་དང་ཉི་ཆད་བྱས་ཏེ་སོ་སོའི་གནས་སུ་ཕྱིར་
ལོག་གོ །
ཆད་བྱས་པའི་ཉིན་མོ་དེ་སླེབས་ཙ་ན། བཙན་པོའི་གཅུང་སློན་ཀོལ་དང་
ཡུམ་སྟོང་བཙུན་གཉིས་ཀྱིས་རང་ཡུལ་སྲུང་ཞིང་བཞུགས། བཙན་པོ་ཁྲི་སྨོན་
བཙན་གྱིས་དམག་ཁྲི་ཕྲག་གཅིག་གི་རུ་སྣ་དྲངས་ཏེ་གཡུལ་དུ་ཆས། མྱང་ཙེང་



40
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྐུ་དང་མནོན་འདྲོན་པོ་གཉིས་ཀྱིས་སྟག་པ་ཤ་རུའི་ལ་ཚུན་ཆད་དུ་བྱ་ར་བྱེད་པ་
དང་གནས་ཚུལ་མྱུལ་ཞིབ་བྱས། དབའ་དབྱི་ཚབ་དང་ཚེས་པོང་ནག་སེང་
གཉིས་ཀྱིས་བཙན་པོའི་དཔུང་གི་སྣ་དྲངས་ཏེ་ཆུ་དང་འཕྲད་ན་མྱུར་དུ་བརྒལ།
བཀག་རྒྱར་འཕྲད་ན་ལམ་གཟུར་ནས་དཔུང་འཇུག་བྱས་ཏེ་མཁར་སྤུར་བའི་ཡུ་
སྣ་དབང་དུ་བསྡུས། ཟིང་པོ་རྗེ་ནི་བཀུམས། མང་པོ་རྗེ་སུམ་བུ་ནི་དྲུ་གུ་ཡུལ་དུ་
བྲོས། དེ་ལྟར་ཕག་གི་ཡུང་བ་སྣ་མན་ཆད་དང་། རྐང་བྲེ་སྣ་ཡན་ཆད་བཙན་
པོའི་ཆབ་འོག་ཏུ་བསྡུས་ཤིང༌། ཡུལ་ངས་པོ་བྱ་བའང་འཕན་ཡུལ་དུ་མིང་སྤོས་
སོ། །
གོང་གསལ་གྱི་མགུར་དེ་ནི་གནས་ཚུལ་དེ་ལྟ་བུའི་འོག་ཏུ་བྱུང་བ་ཡིན་ལ།
གླུ་ལེན་མཁན་ནི་མྱང་ཙེང་སྐུ་དང་དབའ་དབྱི་ཚབ་གཉིས་རེད། གནམ་རི་སྨོན་
བཙན་ཞེས་པའི་མིང་དེ་ནི་དབའ་དབྱི་ཚབ་ལ་སོགས་པས། ཆབ་སྲིད་གནམ་
བས་མཐོ། དབུ་རྨོག་རི་བས་བཙན་ཞེས་ཆེ་བ་བརྗོད་པའི་ཆ་ནས་བཏགས་
པའོ། །
དེས་ན། ཚེས་པོང་ནག་སེང་གིས་བཏགས་སོ་ཞེས་པ་ནི་ཚེས་པོང་ནག་
སེང་གིས་བཙན་པོའི་དཔུང་གི་རུ་འདྲེན་བགྱིས་ཏེ་སྲིན་བྱ་འུག་པ་རྒོད་ཀྱིས་
བཟུང་བ་ལྟར། ཟིང་པོ་རྗེ་ལག་ཏུ་ཟིན་ནས་བསད་པའི་དོན་བསྟན་པ་ཡིན་ལ།
རྗེ་བདེན་གྱིས་ནི་བཀོལ་ཏོ། སྒ་བདེན་གྱིས་ནི་བསྟད་དོ་ཞེས་པ་ནི་མྱང་རྩེང་སྐུ་
དང་དབའ་དབྱི་ཚབ་གཉིས་ཀྱི་བསམ་དོན་གྲུབ་སྟེ་རྗེ་གནམ་རི་སྲོང་བཙན་གྱི་
འཁོར་དུ་གྱུར་པ་བསྟན་པའོ། ། མཚེ་གཟུགས་རུམ་དུ་འཁྲུངས་ཞེས་པ་ནི་ཟིང་
པོ་རྗེ་བསད་པ་དང༌། ཕག་གི་ཡུང་བ་སྣ་དང་རྐང་བྲེ་སྣ་ཡན་ཆད་ཀྱི་ས་ཆ་དང་
འབངས་རྣམས་ བདག་ ཏུ་ ཐོབ་ པས་ བཀྲ་ ཤིས་ ཉིས་ བརྩེགས་ བྱུང་ བར་དཔེ་
བླངས་པའོ། །
གོང་གསལ་གྱི་མགུར་གླུ་དེ་དག་གིས་བཙན་པོའི་དུས་སྐབས་ཀྱི་ལོ་རྒྱུས་
གཞིར་བཞག སྐབས་དེའི་བོད་ཀྱི་སྤྱི་ཚོགས་འཚོ་བའི་དཔེ་རིས་བརྗིད་ཆགས་



བོད་ཀྱི་གནའ་རབས་རྩོམ་རིག
41
ཤིང་མཛེས་སྡུག་ལྡན་པ་ཞིག་ང་ཚོའི་མིག་ལམ་དུ་བསྟན་བར་མ་ཟད། སྒྱུ་རྩལ་
གྱི་ཐབས་ལམ་ལ་བརྟེན་ནས་སྐབས་དེའི་རྗེ་བློན་བར་གྱི་མཐུན་འགལ་དང་།
རྒྱལ་ཕྲན་ཁག་བར་གྱི་དམག་འཁྲུག་སོགས་བརྗོད་བྱའི་དོན་ཕུན་སུམ་ཚོགས་པ་
ཞིག་བསྟན་ཡོད་ལ། བསམ་བློའི་རང་བཞིན་དང་། སྒྱུ་རྩལ་གྱི་རང་བཞིན་
སོགས་ཕྱོགས་གང་ཅིའི་ཐད་ནས་ཀྱང་རིན་ཐང་གཞལ་དུ་མེད་པ་ཞིག་རེད།
ང་ཚོས་བཙན་པོའི་དུས་སྐབས་ཀྱི་མགུར་གླུ་དག་ལ་བལྟས་ན། སྐབས་
དེའི་ལོ་རྒྱུས་དང་ཆབ་སྲིད། དཔལ་འབྱོར། དམག་དོན། རིག་གནས། སྐད་
ཡིག གོམ་གཤིས་སོགས་ཀྱི་གནས་ཚུལ་ཇི་ལྟར་ཡིན་པ་ཤེས་ཐུབ་ལ། བརྗོད་
བྱའི་སྲོག་གི་ཆ་དང་སྒྱུ་རྩལ་མཚོན་སྟངས་ཀྱི་ཆ་གང་ཞིག་ཡིན་རུང་། སྔར་གྱི་
གདོད་མའི་སྙན་ངག་ལས་ཆུ་ཚད་མཐོན་པོ་ཞིག་ཏུ་སླེབས་ཡོད་པ་ཤེས་ཐུབ། །
བརྗོད་བྱའི་སྲོག་གི་ཆ་ནས་གདོད་མའི་སྙན་ངག་གིས་གཙོ་བོ་གདོད་མའི་
སྤྱི་ཚོགས་ཀྱི་སྣང་ཚུལ་ཐུན་མོང་བ་ཞིག་སྟེ། མི་དང་རང་བྱུང་ཁམས་བར་གྱི་
འགལ་འབྲེལ་ཏེ་འཇིག་རྟེན་ཆགས་ཚུལ་ལམ་རང་བྱུང་ཁམས་ཆེན་པོའི་སྣང་
ཚུལ་མཚོན་པ་དང་། མགུར་གླུས་ནི་གཙོ་བོ་མི་དང་མིའི་བར་གྱི་འགལ་འབྲེལ་
ཏེ་མིའི་རིགས་ཀྱི་སྤྱི་ཚོགས་འཚོ་བ་དངོས་ཐད་ཀར་མཚོན་ཡོད་པས་བོད་ཀྱི་སྙན་
ངག་བྱུང་འཕེལ་གྱི་ལོ་རྒྱུས་ཁྲོད་ཤིན་ཏུ་གལ་ཆེ་བའི་གོམ་པ་གཅིག་སྤོས་པ་ཡིན།
སྒྱུ་རྩལ་མཚོན་སྟངས་ཀྱི་ཆ་ནས་གདོད་མའི་སྙན་ངག་ལྟར་དྲི་བ་དྲིས་ལན་
དང་གབ་ཚིག་ཙམ་དུ་མ་ཟད་པར་བསྡུས་བརྗོད་དང་དཔེ་རྒྱན་སོགས་སྔ་མ་ལས་
རྒྱན་ཕུན་སུམ་ཚོགས་པས་སྤྲས་ཡོད་ལ། དགའ་སྐྱོ་ཆགས་སྡང་སོགས་ཚོར་འདུ་
ཞུགས་པའང་སྔ་མ་ལས་ལྡབ་འགྱུར་གྱིས་ཤུགས་དྲག་པ་ཡིན་ནོ། །
མདོར་ན། གནའ་རབས་མགུར་གླུ་དེ་དག་ནི་བོད་གངས་ཅན་གྱི་རྩོམ་
རིག་སྒྱུ་རྩལ་ཁྲོད་ཀྱི་ནོར་བུ་ཞིག་ཡིན་ལ། དེའི་ལོ་རྒྱུས་ཀྱི་རིན་ཐང་དང་སྒྱུ་རྩལ་
གྱི་རིན་ཐང་ནི་འཛམ་གླིང་ན་ངོམས་རིན་ཡོད་པ་ཞིག་གོ །



42
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་ལྔ་བ། སྤྲུལ་བའི་རྒྱལ་པོས་བོད་
ཁམས་སྤྱི་ལ་གདམས་པ། །
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
ཆོས་ཀྱི་རྒྱལ་པོ་སྲོང་བཙན་སྒམ་པོ་ནི། བོད་ཀྱི་རྒྱལ་པོ་སོ་གསུམ་པ་སྟེ་
རྒྱལ་པོ་གནམ་རི་སྲོང་བཙན་དང་ཚེ་སྤུང་བཟའ་གཉིས་ཀྱི་སྲས་སུ་མེ་མོ་གླང(སྤྱི་
ལོ617)ལོར་སྐུ་འཁྲུངས། དགུང་ལོ་བཅུ་གསུམ་བཞེས་པའི་ས་གླང(སྤྱི་ལོ
629)ལོར་བོད་ཀྱི་རྒྱལ་པོའི་ཁྲི་ལ་བཞུགས། པོ་ཏ་ལའི་རི་ལ་ཕོ་བྲང་རྨད་དུ་
བྱུང་བ་ བཞེངས། བལ་བཟའ་ ཁྲི་བཙུན་ཁབ་ཏུ་བཞེས། སྤྱི་ལོ་641ལ་རྒྱ་
བཟའ་ཀོང་ཇོ་བཙུན་མོར་བསུས། ཐང་གི་རྒྱལ་པོས་ཁོང་ཉིད་ལ་ཧྥུ་མ་དུའུ་ཝེ་
ཞེས་པའི་མག་པའི་ཆོ་ལོ་དང་། མཚོ་ནུབ་མའི་རྒྱལ་པོ་ཤིས་ཧེ་ཁྱུན་དབང་ཞེས་
པའི་ཆོ་ལོ་བསྐུར། དེ་ནས་ར་ས་འཕྲུལ་སྣང་གཙུག་ལག་ཁང་དང་། རྒྱ་སྟག་ར་
མོ་ཆེ་ཞེས་པའི་གཙུག་ལག་ཁང་གཉིས་བཞེངས། རྒྱལ་པོ་འདི་ཉིད་ཀྱི་སྐུ་རིང་
ལ། བོད་ཀྱི་ཡི་གེ་གསར་བཟོ་མཛད། སངས་རྒྱས་ཀྱི་ཆོས་གཞུང་ཐོག་མར་
བོད་ཡིག་ཏུ་བསྒྱུར། བཀའ་ཡི་ཁྲིམས་ཡིག་ཆེན་པོ་དྲུག་གཏན་ལ་ཕབ་པ་དང་།
ལྷ་ཆོས་དགེ་བ་བཅུ་དང་མི་ཆོས་གཙང་མ་བཅུ་དྲུག་གི་སྲོལ་བཏོད་ནས་བོད་ཀྱི་
རྒྱལ་སྲིད་ལེགས་པར་བསྐྱངས། མི་ཆེན་གྱི་བུ་རྣམས་རྒྱ་ནག་ཏུ་ཡོན་ཏན་སློབ་
ཏུ་བཏང་སྟེ། རྒྱ་ནག་ལས་ཆོས་དང་། སྨན་དང་། རྩིས་དང༌། སྒྱུ་རྩལ་དང་།
དཔལ་འབྱོར་ལ་སོགས་པའི་སྲོལ་རྒྱུན་རིག་གནས་བོད་དུ་དྲངས་ཏེ་བོད་ཁམས་



བོད་ཀྱི་གནའ་རབས་རྩོམ་རིག
43
དར་རྒྱས་སུ་བཏང་བ་དང་སྤུན་ཟླའི་མི་རིགས་བར་གྱི་ཕྱི་འབྲེལ་དང་མཐུན་སྦྲེལ་
ལ་མཛད་རྗེས་རླབས་ཆེན་བཞག་པ་དང་། དགུང་ལོ་བརྒྱད་ཅུ་གྱ་གཉིས་པ་ས་
ཁྱི (སྤྱི་ལོ698)ལོར་སྐུ་གཤེགས་པའོ། །་
གཉིས་པ། སྤྲུལ་བའི་རྒྱལ་པོས་བོད་ཁམས་སྤྱི་ལ་
གདམས་པ་ཞེས་པ་དང་དེའི་བརྗོད་དོན།
༄༅། ། ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་བ་ཆོས་སྐྱོང་བའི་རྒྱལ་པོ་
སྲོང་བཙན་སྒམ་པོས། བོད་འབངས་སྤྱི་མཐུན་ལ་གསུངས་པ། བོད་ཀྱི་མི་
རྣམས་ཉོན་ཅིག བོད་ཁ་བ་ཅན་གྱི་མི་རྣམས་སྤྲེའུ་དང་བྲག་སྲིན་མོའི་བུར་
སོང་བས། ཁོང་ཅོལ་ཆུང་ལ་ཁ་སྤྲིད། ཁྲེལ་འཛེམ་དང་ངོ་ཚ་ཆུང་ལ་གསར་
འགྲོགས་ལ་དགའ། དད་པ་ཆུང་ལ་སྡིག་པ་མི་འཛེམ། འགྲན་སེམས་ཆེ་ལ་
ཕྲག་དོག་ཆེ། འདོད་ཐག་ཉེ་ལ་ཚིག་མི་བཙུན་པས། དུས་ཕྱི་མའི་མི་རྣམས་
ཆོས་དང་གང་ཟག་གཉིས་ཀ་ལ་གསར་འགྲོགས་ཆེ་བས། ཆོས་བྱེད་པ་ལ་སྒྲོ་
བཀུར་འདོགས། ཆོས་ལ་ནི་གསར་སྔས་ཆེ་བས་དར་སྐྱེན་ལ་ནུབ་སྐྱེན། སྒྲུབ་
མི་ནུས་པར་བཤད་འདོད། བསོད་ནམས་དང་འདུ་འཛི་ལ་དགའ། ཆོས་
བརྒྱུད་ཀྱི་གྲགས་པ་འདོད་པ་ཤེས་ཐོག་འབྱུང་བས། དེའི་དུས་སུ་ཐུགས་རྗེ་ཆེན་
པོའི་བསྟན་པ་དར་བས་ལྷ་དཀར་པོ་སྒོམ་པ་མང་། རྡོ་དཀར་པོ་ཟ་བའི་དུས།
ཆོས་དར་ལ་མ་སྨིན་པའི་བྱ་བ་ཡིན་པ། དེའི་ཚེ་ཐུགས་རྗེ་ཆེན་པོའི་ཆོས་བྱེད་
པར་འདོད་ན་འཁོར་བའི་མཚན་ཉིད་མི་རྟག་པ་ཡིན། རང་རྟག་ཏུ་རེ་སྟེ་ཚེའི་
འགྲུབ་ལུགས་བུད་མེད་ཀྱི་གྲུའུ་འཐུལ་བ་བཞིན་འཛད་པ་ཡིན། ཉི་མ་ནུབ་ཁའི་
གྲིབ་སོ་བཞིན་འདེད་དེ། བྲོས་པས་མི་ཐར། ཐོ་ཡོར་ལ་བྱ་སྒྲོ་བཙུགས་པ་རླུང་
གིས་གཡོ་བ་ལྟར་ནམ་འཆི་ཆ་མེད་པ་ཡིན། བཙོན་གསོད་སར་ཁྲིད་པ་ལྟར་



44 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འཆི་བ་ལ་ཇེ་ཉེ་ཇེ་ཉེར་སོང་ནས་འཆི་ངེས་པ་ཡིན། མི་ཤ་འོ་དང་མི་དོང་བ་
ཕྲད་པ་ལྟར་འཆི་བ་ལ་གླུ་ཐབས་མེད་པ་ཡིན། དེ་ལ་ཚེ་འདི་བས་ཕྱི་མ་མི་དྲན་
པ་ཡིན། དེ་ལྟར་དུག་ལྔ་རང་ཁར་སྤྱད་ན། ཞེ་སྡང་གི་མེ་འབར་བས་དགྲ་མ་
ཐུལ་གྱིས་དོགས་ནས་རང་གི་སྲོག་ལ་མི་ལྟ། འདོད་ཆགས་ཀྱི་ཆུ་གྲུགས་པས་
གཉེན་མ་སྐྱོངས་ཀྱིས་དོགས་ནས། ནོར་རྫས་ལ་གདུང་སེམས་ཀྱི་ཟས་འདོད་པ་
དང་འདྲ། གཏི་མུག་གི་མུན་པར་ཚུད་པས་རང་ངོ་རང་གིས་མ་ཤེས་པ་མུན་
ཁུང་དུ་རྫས་འཚོལ་བ་དང་འདྲ། ང་རྒྱལ་གྱི་རི་བོ་ལ་འཛེགས་པས་ང་བདག་གི་
འགོང་བོ་དང་མ་བྲལ་བ་ཆུ་རྩལ་ཅན་ཆུས་ཁྱེར་བ་དང་འདྲ། ཕྲག་དོག་གི་ཚུབ་
མར་ཚུད་པས་གཉིས་ཀ་ཕུང་བ་སྟོབས་ཅན་གཡང་སར་འཛིངས་པ་དང་འདྲ།
དུག་ལྔ་རང་ཁར་སྤྱད་པས་ཞེ་སྡང་གིས་དམྱལ་བར་སྐྱེ། ཚ་གྲང་གི་སྡུག་བསྔལ་
མྱོང་། སེར་སྣས་ཡི་དྭགས་སུ་སྐྱེ། བཀྲེས་སྐོམ་གྱི་སྡུག་བསྔལ་མྱོང་། གཏི་མུག་
གིས་བྱོལ་སོང་དུ་སྐྱེ། བཀོལ་སྤྱད་ཀྱི་སྡུག་བསྔལ་མྱོང་། འདོད་ཆགས་ཀྱིས་
མིར་སྐྱེ། འགྱུར་བའི་སྡུག་བསྔལ་མྱོང་། ང་རྒྱལ་གྱིས་ལྷར་སྐྱེ། འཕོ་ལྟུང་གི་
སྡུག་བསྔལ་མྱོང་། འགྲོ་དྲུག་སྡུག་བསྔལ་གྱིས་གཅིག་ནས་གཅིག་ཏུ་འཁོར་བས་
སྡུག་བསྔལ་གྱི་མཐའ་མི་ཆོད་པ་ཡིན་ནོ། ། སྡུག་བསྔལ་དེ་ལས་བཟློག་པའི་
ཐབས་བཀའ་རྒྱ་ཆེ་ལུང་གྲངས་མང་ཡང་། འགྲོ་དྲུག་གི་སྡུག་བསྔལ་ལས་ཐར་
བར་བྱེད་པ་ལ་ཐུགས་རྗེ་ཆེན་པོ་ལས་ལྷག་པ་མེད། སྙིང་བོ་ཡིག་གེ་དྲུག་པས་
རིགས་དྲུག་གི་སྐྱེ་སྒོ་གཅོད་པ་ཡིན། ཨོཾ་མ་ཎི་པདྨེ་ཧཱུྃ། ཨོཾ་ཡེ་ཤེས་ལྔ་ལྡན་ལྷ་ཡི་
སྐྱབས། འཕོ་ལྟུང་ཞི་ནས་སྐྱེ་སྒོ་གཅོད། མ་སྙིང་རྗེ་ཆེན་པོ་ལྷ་མིན་སྐྱབས།
འཐབ་རྩོད་ཞི་ནས་སྐྱེ་སྒོ་གཅོད། ཎི་བྱམས་པ་ཆེན་པོ་མི་ཡི་སྐྱབས། འགྱུར་བ་
ཞི་ནས་སྐྱེ་སྒོ་གཅོད། པད་དགའ་བ་ཆེན་པོ་བྱོལ་སོང་སྐྱབས། གླེན་ལྐུགས་ཞི་
ནས་སྐྱེ་སྒོ་གཅོད། མེ་བཏང་སྙོམས་ཆེན་པོ་ཡི་དྭགས་སྐྱབས། བཀྲེས་སྐོམ་ཞི་
ནས་སྐྱེ་སྒོ་གཅོད། ཧཱུཾ་ཐུགས་རྗེ་ཆེན་པོ་དམྱལ་བའི་སྐྱབས། ཚ་གྲང་ཞི་ནས་སྐྱེ་
སྒོ་གཅོད། ཐུགས་རྗེ་ཆེན་པོའི་ལྟ་བ་དགོངས་པ་ཕྱོགས་མེད་མཐའ་བྲལ། སྒོམ་



བོད་ཀྱི་གནའ་རབས་རྩོམ་རིག་
45
པ་རང་གསལ་འཛིན་མེད། སྤྱོད་པ་མཉམ་པ་རིས་མེད། འབྲས་བུ་ཆོས་སྐུ་
འགྱུར་མེད། དམ་ཚིག་དྲི་མེད་རྣམ་དག འཕྲིན་ལས་འགྲོ་དོན་ཕྱོགས་མེད།
ཐུགས་རྗེ་ཆེན་པོའི་ལྟ་དགོངས་ཡིན་ནོ། ། རང་གི་གྲོགས་སུ་དམ་པའི་ཆོས་
བཟང་བས་ཐུགས་རྗེ་ཆེན་པོའི་ཆོས་ལ་མཆོད་ཅིག སྐྱེལ་མར་དཀོན་མཆོག་
གསུམ་བཟང་བས་དཀོན་མཆོག་གསུམ་ལ་སྐྱབས་འགྲོ་རྒྱུན་མ་གཅོད་ཅིག །
སུན་མར་བླ་མ་ཡི་དམ་མཁའ་འགྲོ་གསུམ་བཟང་བས་གསོལ་བ་རྒྱུན་མ་ཆད་པར་
ཐོབ་ཅིག རྒྱབ་སྐྱོར་དུ་བལྟ་སྒོམ་སྤྱོད་པ་གསུམ་བཟང་བས་ཉམས་སུ་ལོངས་
ཤིག ། སྡིག་པ་ཕྲ་མོ་ནས་སྤོངས་ཅིག ཐིགས་པ་བསགས་པས་རྒྱ་མཚོ་ཙམ་དུ་
འགྲོའོ། ། དགེ་བ་ཕྲ་མོ་ནས་གྱིས་ཤིག་རི་རབ་ཆེན་པོ་ཡང་རྡུལ་ཕྲ་རབ་ནས་
གྲུབ་བོ། ། ཅི་བྱས་དགེ་བའི་རྩ་བ་བླ་མེད་བྱང་ཆུབ་ཏུ་བསྔོས་ཤིག ། ཕྱིའི་རྒྱ་
མཚོ་ལ་མཆིལ་མ་གཅིག་བོར་བ་མི་འཛད་པ་ལྟར་ཡིན་ནོ། ། ཆེས་ཐུགས་རྗེ་ཆེན་
པོའི་ཡང་སྙིང༌། ཨོཾ་མ་ཎི་པདྨེ་ཧཱུཾ། ཞེས་པ་འདི་ལས་ལྷག་པ་མེད་དོ། ། བླ་ན་
མེད་པའི་བྱང་ཆུབ་ཐོབ་པའི་སྙིང་བོ་མ་ནོར་བ་ཡིན་ནོ། ། ཞེས་སྤྲུལ་བའི་རྒྱལ་
པོས་བོད་ཁམས་སྤྱི་ལ་གདམས་པའོ། །
དེ་ཡང་སྤྲུལ་བའི་རྒྱལ་པོས་བོད་ཁམས་སྤྱི་ལ་གདམས་པ་ཞེས་པའི་ཞལ་
གདམས་འདི་ཉིད་ནི། ཆོས་རྒྱལ་སྲོང་བཙན་སྒམ་པོའི་བཀའ་འབུམ་སྟེ་ཡོངས་
གྲགས་སུ་ མ་ ཎི་བཀའ་འབུམ་ཞེས་པ་ལས་ལེགས་པར་བཤུས་ པ་ཡིན་ཞིང་།
བཀའ་འབུམ་འདི་ཉིད་ལ་སྟོད་ཆ་དང་སྨད་ཆ་ཞེས་པོད་གཉིས་མཆིས་ཏེ། དེའི་
བརྗོད་དོན་ནི་ཐུགས་རྗེ་ཆེན་པོའི་སྒྲུབ་སྐོར་དང་། བླ་མ་བརྒྱུད་པའི་གསོལ་
འདེབས། ཐུགས་རྗེ་ཆེན་པོའི་སྤྲུལ་བ་ཆོས་རྒྱལ་སྲོང་བཙན་སྒམ་པོའི་ཞལ་
གདམས། ལོ་རྒྱུས་ཆེན་མོ་སོགས་སྟོད་ཆ་དང༌། ཞལ་གདམས་ཀྱི་སྐོར། ཡི་གེ་
དྲུག་པའི་དགུ་ཁྲིགས་བསྟོད་པ། སྐུ་གསུང་ཐུགས་ལ་བསྟོད་པ། ཞལ་གདམས་
ཐུན་མོང་མ་ཡིན་པ། བཀའ་ཆེམས་བཀའ་ཁོལ་མ་སོགས་སྨད་ཆར་བསྡུས་ཏེ་
པར་དུ་བཀོད་པ་དེ་ཡིན་ནོ། །



46 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཞལ་གདམས་འདི་ཉིད་ཀྱི་བརྗོད་དོན་གཙོ་བོ་ནི། འཇིག་རྟེན་མི་ཆོས་
རྨང་གཞིར་བཟུང་སྟེ་བོད་འབངས་རྣམས་དཀར་པོའི་ལས་དང་དམ་པའི་ཆོས་
ལ་རྣམ་པར་སྐུལ་བ་དང་། ཉོན་མོངས་དུག་ལྔའི་རང་མཚང་རྗེན་པར་བཏོན་
ནས་མ་ཎི་ཡིག་དྲུག་གི་བྱིན་རླབས་དང་ཕན་ཡོན་གསལ་བར་བསྟན་པ་དེ་ཡིན་
ནོ། །
ཞལ་གདམས་འདི་ཉིད་ཀྱི་རྩོམ་ལུས་ནི་ལྷུག་པ་རུ་སྣང་ཞིང་། ཚིག་སྦྱོར་
བདེ་ཞིང་གཅོད་མཚམས་ཕྱེད་པ་དང༌། གནད་ལ་འཁེལ་ཞིང་ཁ་ཚིག་གསལ་བ་
དང༌། ཚིག་ཉུང་ཞིང་དོན་འདུས་པ་དང་། གོ་བ་བསྐོན་ཞིང་སློབ་གསོ་གཏོང་
བའི་བྱིན་རླབས་ནུས་ཤུགས་དང་ལྡན་པ་ཡིན་ནོ། །



བོད་ཀྱི་གནའ་རབས་རྩོམ་རིག
47
དོན་ཚན་དྲུག་པ། དབོན་ཞང་མོལ་བའི་
རྡོ་རིང་གི་ཡི་གེ
དབོན་ཞང་མོལ་བའི་རྡོ་རིང་ཞེས་པ་འདི་ནི་སྤྱི་ལོ་དུས་རབས་དགུ་བའི་
སྟོད་ཀྱི་ཆ་སྟེ། བོད་ཀྱི་བཙན་པོ་ཁྲི་གཙུག་ལྡེ་བཙན་དང་ཐང་རྗེ་མུའུ་ཙུང་
གཉིས་ཀྱི་སྐུ་རིང་ལ། བོད་རྒྱ་གཉིས་ཀྱི་བཙན་པོ་སྐུ་གོང་མ་དག་གི་དུས་སུ་ཡུལ་
ཟུང་གི་ས་ལ་ས་མཚམས་དང་ཆུ་ལ་ཆུ་མཚམས་བཅད་ཡོད་པ་དེ(སྤྱི་ལོ783པར་
ཆེང་ཧྲུའེ་རུ་བཞག་པའི་ཆིངས་ཡིག)གཞིར་བཞག་ནས་དབོན་ཞང་གཉིས་སླར་
ཡང་མཐུན་པར་གྱུར་པའི་ཆིངས་ཡིག་གི་ནང་དོན་རྡོ་རིང་ངོས་ལ་བྲིས་ཏེ་ར་ས་
འཕྲུལ་གྱི་ གཙུག་ ལག་ ཁང་ གི་ མདུན་ དུ་ བསླངས་ ཡོད་ པ་ དེ་ ལ་ ཟེར་ ཞིང༌།
གཙུག་ལག་ཁང་མདུན་གྱི་རྡོ་རིང་ངམ་ཁྲང་ཆིན་མཐུན་འབྲེལ་རྡོ་རིང་ཞེས་ཀྱང་
འབོད། །
དེ་ཡང་བོད་ཀྱི་བཙན་པོ་སྲོང་བཙན་སྒམ་པོའི་རིང་ལ་བོད་དང་ཐང་རྒྱལ་
རབས་གཉིས་ བར་ མཛའ་ བརྩེའི་ འབྲེལ་ བ་ ཐོག་ མར་ བྱུང་ བ་ ནས་ བཟུང་།
ཕྱོགས་གཉིས་ཀྱི་རྒྱལ་པོས་ཕན་ཚུན་ལེགས་སྐྱེས་འབུལ་བ་དང་རྟེན་འབྲེལ་ཞུ་བ་
སོགས་ཀྱི་ཕོ་ཉ་རྒྱུན་མ་ཆད་པར་བཏང་སྟེ་མཐུན་སྒྲིལ་འབྲེལ་འདྲིས་ཀྱི་ཟམ་མ་
ཆད་པར་བྱས་ཤིང་། ཁྱད་པར་དུ་སྲོང་བཙན་དང་ཁྲི་གཙུག་ལྡེ་བཙན་གྱི་རིང་
ལ་གཉེན་འབྲེལ་ཐེངས་གཉིས་བྱུང་ནས་ཐང་བོད་བར་གྱི་མཛའ་བརྩེ་སྔར་ལས་
ལྷག་པར་ཇེ་ཟབ་ཏུ་བཏང༌། སྐབས་དེ་དག་ཏུ་ཐང་བོད་བར་མཐུན་འབྲེལ་གྱི་
བཀའ་མོལ་ གནང༌ སྟེ་ ས་ མཚམས་ ཐེངས་ དུ་ མར་ བཅད་ པར་ བཤད་ ཀྱང་།
ཆིངས་ཡིག་ཡོད་པ་ནི་ཐེངས་གཉིས་ཏེ། སྤྱི་ལོ783པར་བཙན་པོ་ཁྲི་སྲོང་ལྡེ་



48
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཙན་དང་ཐང་རྗེ་ཏི་ཙུང་གཉིས་ཀྱི་སྐུ་རིང་ལ་ཆེང་ཧུའེ་ས་ཆར་བཞག་པའི་
འདུམ་འགྲིག་གི་ཆིངས་ཡིག་དེ་དང་། སྤྱི་ལོ་821དང822བར་བཙན་པོ་ཁྲི་
གཙུག་ལྡེ་བཙན་དང་ཐང་རྗེ་མུའུ་ཙུང་གཉིས་ཀྱི་སྐུ་རིང་ལ་བཞག་པའི་འདུམ་
འགྲིག་ཆིངས་ཡིག་ད་ལྟའི་རྡོ་རིང་ངོས་སུ་བྲིས་ཡོད་པ་གཉིས་སོ། །
སྤྱིར་རྡོ་རིང་གི་ཡི་གེ་འདི་ཐང་བོད་བར་འདུམ་འགྲིག་ཡོང་བའི་མནའ་
གན་ལྟ་བུ་ཡིན་ལ། རང་རེའི་བོད་ཀྱི་ལྷུག་རྩོམ་གྱི་ཆེས་ཐོག་མའི་གྲས་སུའང་
བཞག་ཆོག རྡོ་རིང་དེའི་མཐོ་ཚད་ལ་སྨིས4. 78དང་ཞེང་ལ་སྨིས0. 95།
མཐུག་ཚད་ལ་སྨིས0.5ཡོད་ཅིང༌། ངོས་བཞིར་ཡི་གེ་ཡོད་པ་སྟེ། ནུབ་ངོས་སུ་
རྒྱ་བོད་ཤན་སྦྱར་གྱི་ཡི་གེ་དང༌། བྱང་ངོས་སུ་བོད་ཕྱོགས་ཀྱི་མནའ་གན་འཇོག་
པར་ཞུགས་མཁན་དཔོན་རིགས་བཅུ་བདུན་གྱི་མིང་ཐོ་དེ་རྒྱ་བོད་ཤན་སྦྱར་གྱི་ཡི་
གེར་བཀོད་ཡོད། ལྷོ་ངོས་སུ་རྒྱ་ཕྱོགས་ཀྱི་མནའ་གན་འཇོག་པར་ཞུགས་མཁན་
དཔོན་རིགས་བཅོ་བརྒྱད་ཀྱི་མིང་ཐོ་རྒྱ་བོད་ཤན་སྦྱར་གྱི་ཡི་གེར་བཀོད་ཡོད།
ཤར་ངོས་སུ་བོད་ཡིག་རྐྱང་བ་ལས་རྒྱ་ཡིག་མེད།
གཤམ་དུ་རྡོ་རིང་ནུབ་ངོས་གཡོན་གྱི་ཡི་གེ་དང་ཤར་ངོས་ཀྱི་ཡི་གེ་ངོ་སྤྲོད་
པར་བྱ་སྟེ།
(རྡོ་རིང་ནུབ་ངོས་ཀྱི་ཡི་གེ）
1. ༄ ། བོད་ཀྱི་རྒྱལ་པོ་ཆེན་པོ་
2. འཕྲུལ་གྱི་ལྷ་བཙན་པོ་དང༌།
3.རྒྱུའི་རྒྱལ་པོ་ཆེན་པོ་རྒྱ་རྗེ་ཧྭང་ཏེ།
4. དབོན་ཞང་གཉིས། ། ཆབ་སྲིད་
5. གཅིག་ཏུ་མོལ་ནས། མཇལ་དུམ་
6.ཆེན་པོ་མཛད་དེ་གཙིགས་བཅས་
7. པ། ། ནམ་ཞར་ཡང་མུ་འགྱུར་བར།
8. ལྷ་མྱྀ་ཀུན་གྱྀས་ཤེས་ཤིང་དཔང་བྱས་



བོད་ཀྱི་གནའ་རབས་རྩོམ་རིག
，
49
9. ཏེ་ཚེ་ཚེ་རབས་རབས་སུ་གཏམ་བརྗོད་
10. དུ་ཡོད་པའི་ཕྱིར། ། མཇལ་དུམ་གྱི་གཙིགས་
11. ཀྱི་མདོ་རྡོ་རིངས་ལ་བྲིས་པའོ། །
12. ༄༅ ། འཕྲུལ་གྱི་ལྷ་བཙན་པོ་ཁྲི་གཙུག་
13. ལྡེ་བཙན་གྱི་ཞ་སྔ་ནས། ། རྒྱ་རྗེ་
14. བླུན་བུ་ཧེའུ་ཏིག་ཧྭང་ཏེ་དང་། ། དབོན་
15.ཞང་གཉིས། ། སྒམ་དཀྱེལ་ཆེན་པོས་
16.ནི། ། འཕྲལ་ཡུན་ཡུལ་གྱི་ལེགས་
17.ཉེས་ཙ་ཡང་བསྲུང་སྟེ། ། ཐུགས་རྗེ་ཆེན་
18. པོས་ནི། ། བཀའ་དྲིན་གྱིས་དགབ་པ་ །
19. ལ་ཕྱི་ནང་མྱེད་པར། ། མང་བོ་ཀུན་བདེ་
20. སྐྱིད་པར་བྱ་བ་ལ་ནི་དགོངས་པ་གཅིག
21. ཡུན་རྀང་པོར་ལེགས་པའི་དོན་ཆེན་པོ་
22.ལ་ནི་བཀའ་གྲོས་མཐུན་ཏེ། ། གཉེན་
23. རྙིང་བའི་སྲི་ཞུ་ནི་དང་སྔའི་ཁྱིམ་ཚེས་
24. དགྱེས་པའི་ཚུལ་སླར་དུ་བརྩེགས་པར་
25. མོལ་ནས། ། མཇལ་དུམ་ཆེན་པོ་ནི་
26. མཛད་དེ། ། བོད་རྒྱ་གཉིས། ད་ལྟར་
27. དུ་མངའ་བའི་ཡུལ་དང་མཚམས་སྲུང་
28. ཞིང་། ། དེའི་ཤར་ཕྱོགས་ཐམས་ཅད་ནི་
29.རྒྱ་ཆེན་པོའི་ཡུལ། །ནུབ་ཕྱོགས་ཐམས་
30.ཅད་ན་ཡང་ཐག་པར་བོད་ཆེན་པོའི་
31.ཡུལ་ཏེ། ། དེ་ལས་ཕན་ཚུན་དགྲར་མྱ་
32. འཐབ། ། དམག་མྱྀ་དྲང་། ། ཡུལ་སྤྱི་
33.མརྣམ། ། ཡིད་མ་ཆེས་པ་ཞིག་ཡོད་



50 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
34.ན། ། མྱྀ་བཟུང་ཞིང་གཏམ་དྲྀས་ཏེ། །
35. བརྫངས་ནས་ཕྱིར་གཏང་ངོ༌། །
36. ད་ཆབ་སྲྀད་གཅིག་ཅིང་། ། མཇལ་
37. དུམ་ཆེན་པོ་འདི་ལྟར་མཛད་པས། །
38. དབོན་ཞང་དགྱེས་པའི་བཀའ་ཕྲིནད། །
39. སྙན་པས་ཀྱང་འདྲུལ་དགོས་ཏེ། ། །
40. ཕན་ཚུན་གྱི་ཕོ་ཉ་འདོང་བ་ཡང་། ། ལམ་
41.རྙིང་བ་ནས་བྱུང་ནས། ། སྔ་ལུགས་བཞིན་
42.། ། བོད་རྒྱ་གཉིས་ཀྱི་བར། ། ཙང་ཀུན་
43. ཡོག་དུ་རྟ་བརྗེས་ལ། ། རྩེ་ཞུང་ཆེག་དུ་
44. རྒྱ་དང་ཕྲད་པ་མན་ཅད་ནི་རྒྱས་ཕུ་དུད་
45. བྱ། ། ཙེང་ཤུ་ཧུན་དུ་བོད་དང་ཕྲད་པ་
46. ཡན་ཅད་ནི་བོད་ཀྱིས་ཕུ་དུད་བྱ་སྟེ། །
47.དབོན་ཞང་ཉེ་ཞིང་གཉེན་པའི་ཚུལ་བཞིན་
48. དུ། ། སྲྀ་ཞུ་དང་བཀུར་སྟིའི་ལུགས་
49. ཡོད་པར་སྦྱར་ཏེ། །ཡུལ་གཉིས་ཀྱི་
50. བར་ན་དུད་རྡུལ་ནི་ཕྱི་སྣང་། ། གློ་བུར་
51.དུ་སྡང་བ་དང་དགྲའི་མྱོང་ནི་མི་གྲག་སྟེ་
52. ས་མཚམས་སྲུང་བའི་མྱི་ཡན་ཅད་
53.ཀྱང་དོགས་ཤིང་འཇིགས་པ་མེད་པར་
54.ས་ས་མལ་མལ་ན་བག་བརྐྱང་སྟེ། བདེ་
55. བར་འཁོད་ཅིང་། ། སྐྱིད་པའི་བཀའ་དྲིན་
56.ནི་རབས་ཁྲིའི་བར་དུ་ཐོབ། ། སྙན་པའི་
57. སྒྲ་སྐད་ནི་གཉི་ཟླས་སླེབས་སོ་ཆོག་དུ་
58. ཁྱབ་སྟེ། ། བོད་བོད་ཡུལ་ན་སྐྱིད་



བོད་ཀྱི་གནའ་རབས་རྩོམ་རིག
51
59.རྒྱ་རྒྱ་ཡུལ་ན་སྐྱིད་པའི་སྲིད་ཆེན་པོ་[ལ]
60. སྦྱར་ནས་གཙིགས་པ་འདཾ། །
61.ནམ་ཞར་མྱྀ་འགྱུར་བར། ། དཀོན་མཆོག་
62. གསུམ་དང་། ། འཕགས་པའྀ་རྣམས་དང་
63. གཉི་ཟླ་དང་གཟ་སྐར་ལ་ཡང་དཔང་དུ་
64. གསོལ་ཏེ། ། ཐ་ཚིགྀ་རྣམས་པས་ཀྱང༌
65.བཤད། ། སྲོག་ཆགས་བསད་དེ་མནའ་
66. ཡང་བོར་ནས། ། གཙིགས་བཅས་སོ། །
67. གཙིགས་འདི་བཞིན་དུ་མ་བྱས་སམ། །
68. བཤིག་ན། ། བོད་རྒྱ་གཉིས་གང་གིས་སྔར་ཉེས་
69. པ་ལ་སྡིག་ཅིང་། ། ལན་དུ་དཀུ་སྒྱུ་ཙ་བྱས་ཀྱང་
70. གཙིགས་བཤིག་པ་ལ་མ་གཏོགས་སོ། །
71. འདི་ལྟར་བོད་རྒྱ་གཉིས་ཀྱི་རྗེ་བློན་གྱིས་ཞལ་
72.གྱིས་བཤགས་མནའ་བོར་ཏེ། ། གཙིགས་
73.ཀྱི་ཡི་གེ་ཞིབ་མོར་བྲིས་ནས། ། རྒྱལ་པོ་ཆེན་
74. པོ་གཉིས་གྱི་ནི་ཕྱག་རྒྱས་བཏབ། ། བློན་པོ་
75. གཙིགས་འཛིན་པ་ལ་གཏོགས་པ་རྣམས་
76.ཀྱི་ནི་ལག་ཡིག་དུ་བྲིས་ཏེ། ། གཙགས་ཀྱི་
77.ཡི་གེ་ཡང་སོ་སོའི་ཕྱག་སྦལ་དུ་བཞག་གོ། །
གཞན་ད་རུང་རྡོ་རིང་ཤར་ངོས་སུའང་ཡི་གེ་ཚིག་རྐང་དོན་གཅིག་མཆིས་
སོ། །
རྡོ་རིང་གི་ཡི་གེ་འདི་ནི། དུས་རབས་བདུན་པའི་སྐབས་སུ་ཐང་བོད་མི་
རིགས་གཉིས་བར་མཛའ་བརྩེའི་འགྲོ་འོང་གི་སྲོལ་ཐོག་མར་དར་བ་ནས་བཟུང་
ལོ་ངོ་ཉིས་བརྒྱ་ཙམ་གྱི་རིང་ལ། ཕྱོགས་གཉིས་ཀྱི་དཔལ་འབྱོར་དང་རིག་གནས་
སྤེལ་རེས་བྱས་པ་དང་། ཆབ་སྲིད་ཐོག་ ཏུ་མཛའ་བརྩེའི་འབྲེལ་བ་དམ་ཟབ་



52
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཙུགས་པ། ཕན་ཚུན་དམག་འཁྲུག་བྱུང་བའི་སྐབས་སུའང་ཕོ་ཉ་འགྲོ་འོང་གི་
རྒྱུན་མ་ཆད་པ་སོགས་རྒྱ་བོད་བར་མཛའ་བརྩེའི་མཐུན་ལམ་ཆེ་བའི་འབྲེལ་བ་
མཚོན་བྱེད་ཀྱི་ལོ་རྒྱུས་ཡིག་ཆ་གལ་ཆེན་ཞིག་ཡིན།
ང་ཚོས་རྡོ་རིང་གི་ཡི་གེ་འདི་ལས་གཤམ་གསལ་གྱི་དོན་གནད་བདུན་
གསལ་བར་ཤེས་ཐུབ་སྟེ།
ཐང་བོད་བར་དམག་འཁྲུག་ཐེངས་མང་བྱུང་བ་དང་འདུམ་འགྲིག་
ཀྱང་གང་མང་བྱས་པ།
2)སྐབས་དེའི་བོད་ཀྱི་རྒྱལ་བློན་ཚོས་མནའ་གན་འཇོག་ཚུལ།
(3)རྒྱ་བཟའ་འུན་ཤིང་ཀོང་ཇོ་དང་གྱིམ་ཤིང་ཀོང་ཇོ་གཉིས་བོད་དུ་བག་
མར་བརྫངས་པའི་ལོ་ཚིགས་གསལ་བོར་འཁོད་པ།
@)ཐང་རྒྱལ་རབས་ཀྱི་ཁྲི་ལོ་དང་རྒྱལ་པོ་ཁྲི་གཙུག་ལྡེ་བཙན་གྱི་སྲིད་ལོ་
ཤན་སྦྱར་ཁག་གསུམ་བཀོད་ཡོད་པ།
$)མཐུན་འབྲེལ་ཆིངས་ཡིག་འཇོག་སྐབས་ཀྱི་ཐང་བོད་བློན་ཆེན་སོ་སོའི་
གོ་གནས་ཀྱི་རིམ་པ་དང་རུས་མིང་འཁོད་པ།
®བོད་ཀྱི་ལོ་རྒྱུས་ཐོག་བཞེད་པ་མི་མཐུན་པའི་དོན་གནད་དང་ལོ་ཚིགས་
རྣམས་ཡང་དག་པའི་སྒོ་ནས་ར་སྤྲོད་ཐུབ་པ།
སྐབས་དེའི་བོད་ཀྱི་སྐད་ཡིག་དང་རྩོམ་ཡིག་གི་ཁྱད་ཆོས་ཤེས་ཐུབ་པ་
བཅས། མདོར་ན་སྐབས་དེའི་བོད་ཀྱི་ཆབ་སྲིད་དང་དཔལ་འབྱོར། དམག་
དོན། གོམས་སྲོལ། བོད་དང་མི་རིགས་གཞན་བར་གྱི་འབྲེལ་བ་ཤེས་ཐུབ་པའི་
ལོ་རྒྱུས་ཀྱི་ཡིག་ཆ་རྩ་ཆེན་ཞིག་ཡིན།
རྩོམ་སྟངས་ཀྱི་ཆ་ནས་བཤད་ན། རྗོད་བྱེད་ཀྱི་ཚིག་ཉུང་ངུ་ཙམ་ལས་མེད་
རུང་བརྗོད་བྱའི་གནད་དོན་གསལ་ཞིང་དག་པའི་སྒོ་ནས་སྟོན་ཐུབ་པ་དང་།
ཚིག་སྦྱོར་བབ་ཆགས་ཤིང་ཚགས་དམ་ལ། གཅོད་མཚམས་རན་པས་ཀློག་བདེ་
ཞིང་འགྱུར་ཁུག་སྙན་པའི་ཁྱད་ཆོས་ལྡན་ནོ། །



བོད་ཀྱི་གནའ་རབས་རྩོམ་རིག
53
དོན་ཚན་བདུན་པ། ཇོ་བོ་རྗེའི་བསྟོད་པ་སུམ་ཅུ་བ།
དང་པོ། རྩོམ་པ་པོའི་ལོ་རྒྱུས་མདོར་བསྡུས།
རྩོམ་པ་པོ་འབྲོམ་སྟོན་པ་རྒྱལ་བའི་འབྱུང་གནས་ནི། སྤྱི་ལོ་1004ལ་ཡབ་
རྟ་གསུམ་སྐུ་གཤེན་དང་ཡུམ་ཁུ་འོད་བཟའ་གཉིས་ཀྱི་སྲས་སུ་སྟོད་ལུང་ཕུར་སྐུ་
འཁྲུངས། སྐུ་ན་ཆུང་དུས་སུ་ཡུམ་གཤེགས་པ་དང་ཡབ་ཀྱིས་མ་ཡར་ཞིག་བླངས་
པ་དེས་མ་གཅེས་པར་སྡང་བོ་བྱས་རྐྱེན་ཁམས་སུ་ཕེབས་ཏེ་བླ་མ་སེ་བཙུན་གྱི་
སར་ཡི་གེ་འབྲི་ཀློག་སྦྱངས། དེ་ནས་པཎྜི་ཏི་ཛྷ་ནཀིརྟི་ལས་སྒྲ་རིག་པ་དང་སཾ་སྐྲ་
ཏའི་སྐད་བསླབས། རབ་བྱུང་དང་པོའི་ཆུ་རྟ(སྤྱི་ལོ1042)ལ་ཇོ་བོ་རྗེ་དཔལ་
ལྡན་ཨ་ཏི་ཤ་མངའ་རིས་སུ་ཕེབས་པ་གསན་ནས་ཁམས་ནས་ཞབས་ཐང་གིས་
མངའ་རིས་སུ་ཕེབས། སྤུ་རངས་སུ་ཇོ་བོ་ཆེན་པོ་དང་མཇལ་ཞིང་བླ་མར་
བསྟེན། དེ་ནས་ཇོ་བོ་རྗེ་གཙང་དུ་གདན་དྲངས་ཤིང་བླ་མ་དེ་ལས་བཀའ་ཆོས་
མང་དུ་གསན། ཇོ་བོ་རྗེ་སྐུ་མྱ་ངན་ལས་འདས་རྗེས་སྔོན་ཇོ་བོ་རྗེས་གསོ་སྐྱོང་
གནངས་བའི་སློབ་མའི་ཚོགས་ཁྲིད་དེ་རྭ་སྒྲེང་དུ་ཕེབས། རབ་བྱུང་དང་པོའི་མེ་
བྱ(སྤྱི་ལོ1057)ལ་ཡོན་བདག་ཤཱཀྱ་མགོན་དང་འཕྲེང་ཁ་བེར་ཆུང་བྱ་བ་གཉིས་
ལ་བསྟེན་ནས་བཀའ་གདམས་བསྟན་པའི་འབྱུང་རྩ་རྭ་སྒྲེང་དགོན་པ་བཏབ་
ཅིང་བཀའ་གདམས་རིང་ལུགས་པའི་གྲུབ་མཐའི་སྲོལ་ཕྱེས། དེ་ནས་ཇོ་བོ་རྗེའི་
སློབ་མ་རྣམས་འབྲོམ་ གྱིས་ཆོས་དང་འཚོ་བ་གཉིས་ཀའི་སྒོ་ནས་བསྐྱངས་ཏེ་
བཀའ་གདམས་བསྟན་པའི་བདག་པོར་གྱུར། སྲས་ཀྱི་ཐུ་བོ་པོ་ཏོ་བ་རིན་ཆེན་
གསལ་དང་། སྤྱན་སྔ་བ་ཚུལ་ཁྲིམས་འབར། ཕུ་ཆུང་བ་གཞོན་ནུ་རྒྱལ་མཚན་



54 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཙོ་བྱས་པའི་སློབ་མ་མཁས་གྲུབ་ཕུལ་དུ་བྱུང་བ་མང་བོ་བསྐྱངས། བརྩམས་
ཆོས་ལ་ཇོ་བོ་རྗེའི་བསྟོད་པ་སུམ་ཅུ་བ་དང་མི་ཆོས་གནད་ཀྱི་ཕྲེང་བ་སོགས་
བཞུགས། རབ་བྱུང་དང་པོའི་ ཤིང་འབྲུག (སྤྱི་ལོ 1064) ལ་རྭ་སྒྲེང་དུ་ སྐུ་
གཤེགས།
གཉིས་པ། ཇོ་བོ་རྗེའི་ལོ་རྒྱུས་མདོར་བསྡུས་དང་
ཁོང་ཉིད་བོད་དུ་གདན་དྲངས་ཚུལ།
དེ་ཡང་བསྟོད་པ་འདི་ཉིད་ནི་ཇོ་བོ་རྗེ་དཔལ་ལྡན་ཨ་ཏི་ཤའི་ཡོན་ཏན་
དང་མཛད་སྤྱོད་ལ་བསྔགས་པའི་སྙན་ངག་ཅིག་ཡིན་ཞིང་། སུམ་ཅུ་བ་ཞེས་པ་
ནི་བརྩམས་ཆོས་ལ་ཤོ་ལོ་ཀའི་གྲངས་ཚད་ཀྱི་སྒོ་ནས་མིང་བཏགས་པའོ། ། ཇོ་བོ་
རྗེ་ཨ་ཏི་ཤ་ནི་རྒྱ་གར་ལྷོ་ཕྱོགས་བྷཾ་ག་ལའི་ཡུལ་དུ་ཡབ་ཟ་ཧོར་རྒྱལ་པོ་དགེ་བ་
དཔལ་དང་ཡུམ་དཔའ་མོ་འོད་ཟེར་ཅན་གཉིས་ཀྱི་སྲས་སུ་སྤྱི་ལོ་986ལ་སྐུ་
འཁྲུངས། དགུང་ལོ་བཅུའི་རིང་ཕྱི་རོལ་མུ་སྟེགས་པ་དང་ནང་པའི་ཆོས་ལུགས་
ཀྱི་སྒྲ་ཚད་སོགས་ལ་སློབ་གཉེར་མཛད། དགུང་ལོ་ཉེར་དགུ་བར་རྒྱ་གར་རྡོ་རྗེ་
གདན་གྱི་མ་ཧཱ་བོདྷིའི་གཙུག་ལག་ཁང་དུ་རབ་བྱུང་མཛད་དེ་ཕྱི་ནང་ཐུན་མོང་
གི་རིག་གནས་དང་ནང་པའི་མདོ་སྔགས་ཀྱི་གཞུང་ལུགས་ལ་སྦྱངས་པ་མཐར་
ཕྱིན་པར་མཛད། པཎྜི་ཏ་ཆེན་པོའི་མཚན་སྙན་ཐོབ། གསེར་གླིང་བ་སོགས་
པའི་བླ་མ་སུམ་ཅུ་སོ་བཞི་ཙམ་བསྟེན་ནས་རྒྱ་གར་དུ་མཁས་པ་གྲགས་ཆེ་བར་
གྱུར། མ་གངྒཱའི་གཙུག་ལག་གནས་ཆེན་འགའི་ཚོགས་ཀྱི་བདག་པོ་མཛད། དེ་
ནས་མངའ་རིས་གུ་གེ་རྒྱལ་པོ་ལྷ་བླ་མ་ཡེ་ཤེས་འོད་དང་བྱང་ཆུབ་འོད་ཀྱིས་
འབད་པས་གདན་དྲངས་པས་མངའ་རིས་སུ་ཕེབས། དེ་རྗེས་འབྲོམ་སྟོན་པས་
དབུས་གཙང་དུ་གདན་དྲངས། དེར་ལོ་ངོ་བཅུ་བདུན་གྱི་རིང་ལ་འཆད་ཉན་གྱི་



བོད་ཀྱི་གནའ་རབས་རྩོམ་རིག
55
འཕྲིན་ལས་སྤེལ། མདོ་སྔགས་ཐམས་ཅད་བསྡུས་ནས་ཉམས་སུ་ལེན་པའི་རིམ་
པར་དྲིལ་བ་བྱང་ཆུབ་ལམ་གྱི་སྒྲོན་མ་ཞེས་བྱ་བ་གཙོར་བྱས་ཏེ་གཞུང་ཉི་ཤུ་ལྷག་
ཙམ་མཛད་ནས་བསྟན་པ་རྒྱས་པར་སྤེལ་བས་བསྟན་པ་ཕྱི་དར་དང་བཀའ་
གདམས་པའི་གྲུབ་མཐའི་རྨང་ གཞི་བཙུགས། ཁུ་སྟོན་བརྩོན་འགྲུས་གཡུང་
དྲུང་དང་རྔོག་ལོ་ཙཱ་བ་ལེགས་པའི་ཤེས་རབ། འབྲོམ་སྟོན་པ། འགོས་ལོ་ཙཱ་བ་
ཁུགས་པ་ལྷ་བཙན་སོགས་སློབ་མ་མཁས་པ་མང་དུ་བྱུང༌། སྤྱི་ལོ་1054ལ་སྙེ་
ཐང་དུ་སྐུ་གཤེགས།
ཇོ་བོ་རྗེ་བོད་དུ་གདན་དྲངས་ཚུལ་ནི་སྔར་བརྗོད་ཟིན་པ་ལྟར་དར་མ་འུ་
དུམ་བཙན་གྱིས་སངས་རྒྱས་ཀྱི་བསྟན་པ་བསྣུབས་རྗེས། བླ་ཆེན་དགོངས་པ་
རབ་གསལ་ སོགས་ ཀྱིས་ བསྟན་ པའི་ མེ་ རོ་ མདོ་ སྨད་ ནས་ གསོས། དེ་དང་
མཚུངས་སུ་མངའ་རིས་ན་ལྷ་བླ་མ་ཡེ་ཤེས་འོད་ཀྱིས་སྲིད་བསྐྱངས་ཤིང་འདི་བས་
བོད་དུ་ཐུབ་བསྟན་གསལ་བར་བྱེད་ན་པཎྜི་ཏ་ཆེན་པོ་ཞིག་དང་རག་ལས་པར་
དགོངས་ནས་ཐོག་མར་རང་གི་འཁོར་འབངས་ནང་ནས་དབང་བོ་རབ་ཅན་
དང་བློ་རྣོ་བའི་གཞོན་ནུ་ཉི་ཤུ་ལྷག་རྒྱ་གར་དུ་བརྫངས། དེ་དག་ལས་རིན་ཆེན་
བཟང་བོ་དང་རྔོག་ལེགས་པའི་ཤེས་རབ་གཉིས་ཕྱིར་ལོག་སྟེ་བསྟན་བཅོས་མང་
བོ་བསྒྱུར་བས་ལོ་ཆེན་ལོ་ཆུང་དུ་གྲགས། ལྷ་བླ་མ་ཡེ་ཤེས་འོད་ཀྱིས་ལོ་ཆེན་གྱི་
གསུང་ལས་སྐབས་དེར་འཕགས་ཡུལ་ནས་སྙན་པ་ཕྱོགས་སུ་ཁྱབ་པ་དཔལ་མ་
གདྷའི་གཙུག་ལག་ཁང་གི་མཁན་པོར་བཞུགས་པའི་ཇོ་བོ་ཨ་ཏི་ཤ་ནི་པཎྜིཏ་ཆེན་
པོར་ངེས་པ་མཁྱེན་ནས། ཇོ་བོ་རྗེ་གདན་འདྲེན་པར་བྱོན་པའི་ལམ་དུ་གར་
ལོག་གི་རྒྱལ་པོས་བཙོན་དུ་བཟུང༌། ཁོང་གི་དབོན་པོ་བྱང་ཆུབ་འོད་ཀྱིས་ཁུ་བོ་
བླུ་བྱེད་ལ་གསེར་མང་དུ་བསགས་ཡོད་པ་ཁུ་བོའི་ཞལ་ཆེམས་ལྟར་རྒྱ་བརྩོན་
འགྲུས་སེང་གེ་དང་ནག་ཚོ་ལོ་ཙཱ་བ་གཉིས་ལ་གསེར་ཁྱེར་དུ་བཅུག་སྟེ་རྒྱ་གར་ལ་
ཇོ་བོ་རྗེ་གདན་འདྲེན་པར་བརྫངས། བོད་རབ་བྱུང་དང་པོའི་ཆུ་རྟ་ཏེ་སྤྱི་ལོ་
1042ལ་ཇོ་བོ་རྗེ་བོད་དུ་ཕེབས། བྱང་ཆུབ་ལམ་གྱི་སྒྲོན་མ་སོགས་མཛད་པའི་



56 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྒོ་ནས་བསྟན་པ་ལ་དག་ཐེར་གནང་ཐོག་བཀའ་གདམས་རིང་ལུགས་པའི་གྲུབ་
མཐའི་གཞི་བཏིང་། མདོར་ན་བོད་དུ་སངས་རྒྱས་ཀྱི་བསྟན་པ་དང་རིག་གནས་
སྤེལ་བར་འདི་ཉིད་བཀའ་དྲིན་ཤིན་ཏུ་ཆེ་བས་གངས་ཅན་པས་ཇོ་བོ་རྗེ་ཞེས་ཞེ་
སར་བརྗོད་ལ། ལྷ་བླ་མ་ཁུ་དབོན་གྱིས་ཇོ་བོ་ཉིད་གདན་འདྲེན་པའི་དགོངས་
པའང་འདི་ལ་ཐུག་གོ །
གསུམ་པ། ཇོ་བོ་རྗེའི་བསྟོད་པ་སུམ་ཅུ་བའི་
བསམ་བློའི་རང་བཞིན།
ཇོ་བོ་རྗེས་སངས་རྒྱས་ཀྱི་བསྟན་པ་རྒྱས་པའི་ཆེད་དང་ནང་སྒོས་སུ་བོད་ཀྱི་
འགྲོ་བ་རྣམས་རྗེས་སུ་འཛིན་ཕྱིར་ལམ་ཐག་རིང་བོའི་ངལ་བར་མ་འཛེམ་པར་
བོད་དུ་ཕེབས་ནས་ཐུབ་པའི་བསྟན་པ་དར་རྒྱས་སུ་སྤེལ་ཞིང་འགྲོ་དོན་མཛད་
པའི་མཛད་སྤྱོད་རྨད་དུ་བྱུང་བ་ལ་བསྔགས་བརྗོད་དང་། ཇོ་བོ་རྗེའི་ཐུན་མོང་
མ་ཡིན་པའི་ཐུགས་རྒྱུད་ཀྱི་ཡོན་ཏན་ཏེ། གཤིས་རྒྱུད་འཇམ་ཞིང་ཐབས་ལ་
མཁས་པ་དང་ཤེས་རབ་ལྡན་ཞིང་སྙིང་རྗེ་ཆེ་བ། ཚུལ་ཁྲིམས་གཙང་ཞིང་རིག་
པའི་གནས་ལྔ་ཀུན་ལ་མཁས་པ། གཞན་དོན་ཁུར་དུ་ཁྱེར་བར་འཇིགས་པ་མེད་
པའི་སྙིང་སྟོབས་ལྡན་པ་བཅས་ལ་བསྟོད་བསྔགས་བྱས་ཏེ། རྩོམ་པ་པོས་རང་གི་
བླ་མའི་བཀའ་དྲིན་རྗེས་སུ་དྲན་ཞིང་ལྷག་བསམ་བླ་ན་མེད་པ་བཟུང་ཡོད་པའི་
ཡིད་ཀྱི་ཉམས་སྣང་ཀུན་ནས་མཚོན་པ་ཡིན། དེར་མ་ཟད། དགེ་རྒན་དང་
སློབ་དཔོན་གྱི་སྤྱི་ཚོགས་གོ་གནས་ཀྱི་གལ་ཆེན་རང་བཞིན་ངོས་ཟིན་པ་དང་དེ་
ལ་བརྩི་བཀུར་བླ་མེད་བྱེད་དགོས་པ་སོགས་ཡ་རབས་བསམ་བློའང་མཚོན་ཡོད།
བསྟོད་ཚུལ་གྱི་ཆ་ནས་བཤད་ན་དང་པོ་རིགས་རུས་ཆོ་འབྲང་དང་། དེ་
ནས་ཐུན་མོང་དང་ཐུན་མོང་མ་ཡིན་པའི་རིག་གནས་ཐམས་ཅད་ལ་ཇི་ལྟར་སྦྱང་



བོད་ཀྱི་གནའ་རབས་རྩོམ་རིག
57
བརྩོན་མཛད་ཚུལ། དེ་ནས་འཆད་རྩོད་རྩོམ་གསུམ་མམ་བསྡུ་བཞི་སོགས་ཀྱི་སྒོ་
ནས་འགྲོ་དོན་རྒྱ་ཆེར་མཛད་ཅིང་བུ་སློབ་རྗེས་སུ་བཟུང་ཚུལ། མཐར་ནང་
རྟོགས་ཁྱད་པར་ཅན་གྱི་ས་ལམ་ཡོན་ཏན་མངའ་བརྙེས་ཚུལ་སོགས་ལ་བསྔགས་
བརྗོད་བྱས་པ་སྟེ་བརྗོད་བྱ་ལ་གོ་རིམ་ངེས་ཅན་ཞིག་ལྡན་པ་ཡིན། དཔེར་ན།
ཕུན་སུམ་ཚོགས་པ་བྷཾ་ག་ལ་ཡི་ཡུལ། ། ཆོ་རིགས་བཙུན་པ་ཟ་ཧོར་རྒྱལ་
པོའི་རིགས། ། བྱང་ཆུབ་སེམས་དཔའ་ཞི་འཚོ་འཁྲུངས་པའི་རྒྱུད། ། མར་མེ་
མཛད་པའི་ཞབས་ལ་གསོལ་བ་འདེབས། །
ཞེས་པ་དང་། །
འཇིག་རྟེན་ལུགས་ཀྱི་བསྟན་བཅོས་ཐམས་ཅད་དང་། ། བཟོ་དང་གསོ་
བ་སྒྱུ་རྩལ་སྣ་ཚོགས་དང་། ། རིག་བྱེད་ཀུན་ལ་མཁས་ཤིང་མཁྱེན་པ་རྒྱས། །
མར་མེ་མཛད་པའི་ཞབས་ལ་གསོལ་བ་འདེབས། །
ཞེས་པའམ།
ཡོངས་སུ་འཛིན་པའི་མཁས་པ་མང་བསྟེན་ཅིང་། ། སྡེ་སྣོད་གསུམ་དང་
སྒྲ་དང་ཚད་མ་དང་། ། མན་ངག་ཀུན་ལ་མཁས་ཤིང་མཁྱེན་པ་རྒྱས། ། དཔལ་
ལྡན་ཨ་ཏི་ཤ་ལ་གསོལ་བ་འདེབས། །
ཞེས་པ་དང་། །
བསྟན་བཅོས་སྒྱུར་དང་བསྒྱུར་ཟིན་འཆོས་པ་དང་། ། དེ་ཉིད་འཆད་
དང་རང་གིས་རྩོམ་པ་སོགས། ། ཡང་དག་ལམ་ལ་ལེགས་པར་འཁྲིད་མཛད་
པའི། །བསྟན་པ་རྒྱས་མཛད་ཁྱོད་ལ་གསོལ་བ་འདེབས།
ཞེས་པའམ། །
མཁོ་བ་སྦྱིན་དང་སྙན་པར་སྨྲ་བ་དང༌། ། འཇིག་རྟེན་དོན་མཐུན་གདུལ་
བྱའི་དོན་ལ་སྤྱོད། ། བསྡུ་བའི་དངོས་པོ་བཞི་ཡི་དཔལ་འབྱོར་གྱིས། ། གཞན་
དོན་ལྷུར་མཛད་ཁྱོད་ལ་གསོལ་བ་འདེབས།
ཞེས་པ་དང༌།



58 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་དང༌། ། བསམ་གཏན་
ཤེས་རབ་ཕ་རོལ་ཕྱིན་པ་དྲུག ། སྐྱེ་བ་དུ་མར་ཡང་ཡང་གོམས་པ་ཡི། ། ཚོགས་
གཉིས་ཡོངས་སུ་རྫོགས་ལ་གསོལ་བ་འདེབས། །
ཞེས་པ་ལྟ་བུ་དང་།
གཞན་ཡང་ བོད་ དུ་ སྐུ་ གསུང༌ ཐུགས་ གསུམ། ཕྱིན་ དྲུག་ བསྡུ་ བཞི།
འཕགས་པའི་ནོར་བདུན། འཕྲིན་ལས་རྣམ་བཞི་སོགས་ཀྱི་སྒོ་ནས་བསྟོད་པའི་
སྙན་ངག་འབྲི་ཚུལ་ཁྱབ་བརྡལ་དུ་སོང་བའི་སྲོལ་གྱི་སྒོ་མོའང་ཕལ་ཆེར་འདི་ནས་
ཕྱེས་འདུག་པས་བསྟོད་པ་འདིས་བོད་ཀྱི་སྙན་ངག་གི་ལོ་རྒྱུས་ཁྲོད་གོ་གནས་གལ་
ཆེན་ཞིག་བཟུང་ཡོད་པར་སྙམ་མོ། །
བཞི་བ། ཇོ་བོ་རྗེའི་བསྟོད་པ་སུམ་ཅུ་
བའི་རྩོམ་སྟངས་ཁྱད་ཆོས། །
རྩོམ་སྟངས་ཁྱད་ཆོས་ནི། བརྗོད་བྱའི་གོ་རིམ་གསལ་ཞིང་རང་བཞིན་
བརྗོད་པའི་རྒྱུན་ གྱིས་ བཅིངས་ པ་ གཙོ་ཆེ་ལ། རབ་ བཏགས་ སོགས་ འཁྱོག་
བརྗོད་ཀྱི་རྒྱུན་བཀོལ་བ་ཉུང་བས་གོ་སླ་བའི་རང་བཞིན་ཅན་དུ་གྱུར་པ་བཅས་
དངོས་ཡོད་རིང་ལུགས་ཀྱི་སྒྱུ་རྩལ་མཚོན་སྟངས་ཤུགས་ཆེ་བར་སྣང༌། གཞན་
བསྟོད་པ་འདིར་“བྱང་ཆུབ་སེམས་ཀྱི་བདུད་རྩིའི་སྨན་བླངས་ནས་”ཞེས་དང་།
“འཁོར་བའི་གཅོང་རོང༌། ཐུགས་རྗེའི་ལྕགས་ཀྱུ། ཐར་འདོད་དེད་དཔོན་
ཁྱོད་ལ་གསོལ་བ་འདེབས། ནོར་བདུན་དག་གིས་ཕྱུག་པར་གྱུར་པར་མཛོད་”
སོགས་མང་དུ་བྱུང་བར་བལྟས་ན་བོད་ལ་དཔེ་གཟུགས་རྒྱན་གྱི་རྒྱན་བཀོད་ཚུལ་
ཕུན་སུམ་ཚོགས་པ་ཡོད་པ་རྟོགས་ནུས་སོ། །



བོད་ཀྱི་གནའ་རབས་རྩོམ་རིག
59
དོན་ཚན་བརྒྱད་པ། རྗེ་བཙུན་མི་
ལ་རས་པའི་མགུར་འབུམ།
དང་པོ། རྩོམ་པ་པོའི་ལོ་རྒྱུས་མདོར་བསྡུས།
མི་ལ་རས་པ་ནི་སྤྱི་ལོ་1040ལོར་སྐུ་འཁྲུངས་པ་དང་། སྤྱི་ལོ་1123ལོར་
མྱ་ངན་ལས་འདས་པར་བཤད། རུས་ནི་ཁྱུང་བོ། རིགས་ནི་སྔགས་རྙིང་མ་
བའི་བླ་མ་ཇོ་སྲས་ཤིག་སྟེ། དེ་ཡང་གཙང་སྨྱོན་གྱིས་མཛད་པའི་རྗེ་བཙུན་རྣམ་
ཐར་དུ། “ངའི་རུས་དང་རིགས་ནི།” དབུ་རུ་བྱང་ཕྱོགས་ཀྱི་འབྲོག་སྡེ་ཆེན་པོ་
ཞིག་གི་ཁྲོད་ནས་རུས་ཁྱུང་བོ། རིགས་སྔགས་རྙིང་མ་བའི་བླ་མ་ཇོ་སྲས་ཤིག་གི་
བུ་རྣལ་འབྱོར་བ་ཡི་དམ་གྱིས་རྗེས་སུ་བཟུང་བས་ངག་ནུས་དང་ལྡན་པ་ཞིག་
རྒྱལ་ཁམས་ཀྱི་གནས་སྐོར་བ་རྟེན་མཇལ་བར་ཕྱིན་པས་གཙང་ལ་སྟོད་བྱང་གི་
ཕྱོགས་གཅོང་བ་སྤྱི་ཞེས་བྱ་བར་ཆག་ཕེབས་ཏེ། ཡུལ་དེར་གདོན་འདྲེ་འདུལ་བ་
དང༌། བྱིན་རླབས་བྱས་པས་ནུས་པ་དང་ལྡན་ཕྱིར་ཕན་པ་ཤིན་ཏུ་མང་བར་
བྱུང་ནས་གདུལ་བྱ་དང་འཕྲིན་ལས་ཆེ་བར་འབྱུང་སྟེ། མཚན་ཁྱུང་བོ་ཇོ་སྲས་
སུ་གསོལ་ནས་ལོ་འགའ་བཞུགས”པ་དང་། ཁྱུང་བོ་ཇོ་སྲས་ལ་སྲས་གཉིས་བྱུང་
བའི་ཆེ་བ་ནི་མི་ལ་མདོ་སྟོན་སེང་གེར་གྲགས། དེ་ལ་སྲས་མི་ལ་རྡོ་རྗེ་སེང་གེ་བྱ་
བ་ཞིག་བྱུང༌། འདི་ཤོ་ལ་དགའ་བས་ཞིང་ཁང་ནོར་གསུམ་ཤོར་སྟབས་ཡུལ་
ལས་ཐོན་ཏེ། མང་ཡུལ་གུང་ཐང་གི་སྐྱ་རྔ་རྩ་བྱ་བའི་ཡུལ་དུ་གཞི་བཅས་ཤིང་།
ཡབ་མི་ལ་མདོ་སྟོན་སེང་གེས་གྲོང་ཆོག་རྒྱུག་པ་དང༌། བུ་རྡོ་རྗེ་སེང་གེས་ཚོང་



60 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བྱས་ཏེ་ནོར་མང་བོ་བསགས། དེ་ནས་རྡོ་རྗེ་སེང་གེས་སྐྱ་རྔ་རྩའི་མི་ཁྱིམ་ཞིག་གི་
བུ་མོ་དང་གཉེན་བསྒྲིགས་ནས་སྲས་མི་ལ་ཤེས་རབ་རྒྱལ་མཚན་འཁྲུངས་པ་དང་།
དགུང་ལོ་ཉི་ཤུའི་ཐོག་ཡུལ་དེ་གའི་བུ་མོ་མྱང་ཚ་དཀར་རྒྱན་བྱ་བ་ཆུང་མར་
བླངས། མི་ལ་ཤེར་རྒྱལ་དང་མྱང་ཚ་དཀར་རྒྱན་གཉིས་ནི་མི་ལ་རས་པའི་ཡབ་
ཡུམ་གཉིས་ཡིན་ནོ། །
མི་ལ་རས་པ་ཁོང་འཁྲུངས་དུས་ཡབ་མི་ལ་ཤེར་རྒྱལ་གྱིས་ལྷོ་རྫས་མང་བོ་
ཁྱེར་ཏེ་བྱང་སྟག་རྩེའི་ཕྱོགས་སུ་ཚོང་བྱེད་བཞིན་པའི་སྐབས་ཡིན་ལ། ཡུམ་གྱིས་
ཕོ་ཉ་མངགས་ཏེ་གཏམ་དེ་ཡབ་ལ་སྦྲན་པ་ན། ཡབ་ཀྱི་མཆིད་ནས་ཐོས་པའི་
གཏམ་ལ་དགའ་བ་ཅིག་བྱུང་བས་ངའི་བུའི་མིང་ལ་ཐོས་པ་དགའ་ཐོགས་ཤིག་
ཟེར་བ་ལ། ཆུང་མིང་ལ་ཐོས་པ་དགའ་རང་དུ་ཐོགས། །
སྐབས་དེར་མི་ལ་མདོ་སྟོན་སེང་གེ་ཡབ་སྲས་ཀྱི་སྙན་པའི་གྲགས་པ་བྱང་ལ་
སྟོད་གཅུང་རི་བོ་ཆེའི་ཡུལ་གྲུ་ཀུན་ལ་ཁྱབ་པས། མི་ལ་རྡོ་རྗེ་སེང་གེའི་ཕ་སྤུན་གྱི་
བུ་གཡུང་དྲུང་རྒྱལ་མཚན་གྱིས་ཀྱང་གསན་ཏེ། རང་གི་བུད་མེད་དང་སྲིང་མོ་
ཁྱུང་ཚ་དཔལ་འགྲན་བཅས་ཁྲིད་དེ་སྐྱབས་བཅོལ་བར་འོངས། མི་ལ་རས་པ་
དགུང་ལོ་བཞིར་སོན་པའི་ཚེ་སྲིང་མོ་ཞིག་སྐྱེས་པའི་མིང་ལ་པེ་ཏ་མགོན་མོ་སྐྱིད་
དུ་བཏགས། ཡུན་རིང་མ་འགོར་བར་མི་ལ་རས་པའི་སྤོ་བོ་མི་ལ་རྡོ་རྗེ་སེང་གེ་ཚེ་
ལས་འདས་པ་དང་། ཐོས་པ་དགའ་ལོ་བདུན་ལ་སླེབས་ཚེ་ཡབ་མི་ལ་ཤེར་རྒྱལ་
ཡང་ནད་ཀྱིས་ཤི། །
ཡུམ་ཚེ་ལས་འདས་ཁར། མི་ལ་རས་པ་མ་བུ་གསུམ་དང་ཁྱིམ་ཚང་གི་རྒྱུ་
ནོར་རྣམས་ཨ་ཁུ་གཡུང་དྲུང་རྒྱལ་མཚན་དང་ཨ་ནེ་ཁྱུང་ཚ་དཔལ་འགྲན་ལ་
བཅོལ་གདམས་བྱས་པར་མ་ཟད། ཐོས་པ་དགས་ཁྱིམ་སོ་ཕེར་དུས་མཛེས་སེ་
དང་ཆུང་གཉེན་བསྒྲིགས་ཡོད་པ་ལྟར་བག་མར་ལེན་རྒྱུ་དང༌། རྒྱུ་ནོར་རྣམས་
ཀྱང་ཁོ་ལ་བདག་སྤྲོད་བྱེད་དགོས་པའི་ཁ་ཆེམས་བཞག
ཡིན་ན་ཡང་། ཨ་ཁུ་དང་ཨ་ནེ་གཉིས་ཀྱིས་མ་ལ་ཤེར་རྒྱལ་གྱི་ཁ་ཆེམས་དེ་



61
བོད་ཀྱི་གནའ་རབས་རྩོམ་རིག
རྣ་རྒྱབ་ཀྱི་ལྷགས་པ་ཇི་བཞིན་བོར་ཏེ། ཕོ་ནོར་རྣམས་ཨ་ཁུས་བྱས། མོ་ནོར་
རྣམས་ཨ་ནེས་བྱས། གཞན་རྣམས་ཕྱེད་མར་བགོས་ཏེ་ཁྱེར་བས། མི་ལ་མ་བུ་
གསུམ་པོས་དབྱར་ཞིང་ལས་བྱེད་དུས་ཨ་ཁུའི་གཡོག དགུན་བལ་ལས་བྱེད་
དུས་ཨ་ནེའི་གཡོག་བྱས་ནས་ལྟོ་ཁྱི་ཡི་ལྟོ་དང་འདྲ་ཞིང་། གོས་ཧྲལ་ཧྲུལ་ཕྲག་
ཆད་པ་ལ་རྩྭ་གྲེས་མའི་སྐེ་རགས་བཅངས་ཏེ། ལུས་དལ་མེད་དུ་གཡོག་བྱེད་
དགོས་བྱུང་། །
ཨ་ཁུ་དང་ཨ་ནེ་གཉིས་ཀྱིས་སྡང་མིག་དང་མནར་གཅོད་ཚད་མེད་བྱས་
སྟབས། མི་ལ་མ་བུ་གསུམ་པོས་སྙིང་ནད་བཅངས་ཏེ་དགྲ་ཤ་ལེན་འདོད་བྱུང་
ན་ཡང་། ཨ་ཁུ་དང་ཨ་ནེ་གཉིས་ལ་བུ་རབས་ཚ་བརྒྱུད་མང་བས་འཐབ་ཏུ་མ་
བཏུབ། དེར་ཨ་མ་མྱང་ཚ་དཀར་རྒྱན་ཡང་འུ་ཐུག་སྟེ་མི་ལ་རས་པ་མཐུ་སློབ་
པར་བཏང་བ་ལ། མི་ལ་རས་པས་ཀྱང་ཡུམ་གྱི་ཞལ་ཏ་རྣམས་བློ་ལ་ངེས་པར་
བྱས་ཏེ་ཡར་ལུང་སྐྱོར་བོ་གྲོང་དུ་སོང་ནས་བླ་མ་གཉག་པ་གཡུང་སྟོན་ཁྲོ་རྒྱལ་
དང་། གཙང་རོང་གི་བླ་མ་གནུབས་པ་གཉིས་ལ་བརྟེན་ནས་མཐུ་བསླབས་
ཤིང༌། མཐུའི་རྟགས་ཐོན་ནས་ཨ་ཁུའི་ཁྱིམ་བརྡིབས་ཏེ་མི་སུམ་ཅུ་སོ་ལྔ་ཤི་སྐད།
དེར་ཡང་ཨ་མས་ཞུ་བ་ནན་ཏན་གྱིས་ད་དུང་མཐུ་གཏོང་དགོས་ཚུལ་གྱི་གཏམ་
འབྱོར་བས། སླར་ཡང་སེར་མཐུ་བཏང་སྟེ་ལོ་ཏོག་རྣམས་མ་ལུས་པར་བཅོམ། །
ཁོ་མོ་མ་བུ་གསུམ་གྱི་སྙིང་ནད་བརྩད་དེ་སངས་ནའང་། མཐུ་བཏང་སྟེ་
ལོ་ཏོག་བཅོམ་སྟབས་མི་ལ་རས་པ་དང་ཡུལ་མི་ཚོའི་བར་ལ་མཐུན་ཐབས་མེད་
པའི་འགལ་བ་བྱུང་སྟེ། མི་ལ་རས་པ་རང་ཡུལ་དུ་ལོག་མ་ཕོད། གནས་ཚུལ་དེ་
ལྟ་བུའི་འོག་ཏུ། མི་ལ་རས་པའང་སྡིག་སྒྲིབ་སྦྱངས་པའི་ཆེད་དུ་ཆོས་སློབ་ཏུ་མི་
འགྲོ་ཀ་མེད་བྱུང༌།
མི་ལ་རས་པས་ཐོག་མར་གཙང་རོང་སྣ་ནས་བླ་མ་རོང་སྟོན་ལྷ་དགའ་
བསྟེན་པ་དང་། དེས་ལྷོ་བྲག་གི་བླ་མ་མར་པ་བྱ་བ་མི་ལ་རས་པ་ལ་ངོ་སྤྲོད་བྱས་
རྗེས། མི་ལ་རས་ པ་ཡང་བླ་མ་མར་པའི་ཞབས་ལ་གཏུགས་ཏེ་མཁར་ལས་



62
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སོགས་ལས་ཀ་མང་བོ་བྱས་ཏེ་ལོ་དྲུག་དང་ཟླ་བ་བརྒྱད་འགོར།
དེ་ལྟར་བླ་མ་མར་པའི་དྲུང་དུ་སྒྲུབ་པར་དཀའ་བའི་མཁར་ལས་རྣམས་
གྲུབ་པ་དང་། བཟོད་པར་དཀའ་བའི་ཉམས་སད་རྣམས་ཐེག་པར་བྱས་མཐར།
ཐོབ་པར་དཀའ་བའི་གདམས་ངག་ཟབ་མོ་ཐོབ་སྟེ། བླ་མའི་བཀའ་ལྟར་རི་ཁྲོད་
ཕྱོགས་མེད་འགྲིམས། སྒྲུབ་པ་སྙིང་བོར་མཛད། དཀའ་སྤྱད་དང་དུ་བླངས་ཏེ།
བུ་སློབ་བགྲང་ལས་འདས་པ་ཞིག་རྗེས་སུ་བཟུང་ནས་བཀའ་བརྒྱུད་བསྟན་པ་
ཁྱབ་པར་སྤེལ་བ་ཡིན་ལ། རྗེ་འདི་བ་དགུང་ལོ་བརྒྱད་ཅུ་གྱ་བཞི་བཞེས་པའི་ཚེ།
དགེ་བཤེས་རྩག་ཕུ་བ་བྱ་བ་ཞིག་གིས་ཕྲག་དོག་བྱས་ནས། ཁོ་རང་དང་ལུས་
འབྲེལ་ཡོད་པའི་བུད་མེད་ཅིག་ལ་དུག་འདྲེན་དུ་བཅུག་སྟེ་སྐུའི་བཀོད་པ་བསྡུས་
ཚུལ་རྣམས་རྗེ་བཙུན་གྱི་རྣམ་ཐར་དུ་གསལ་བས། འདིར་རྒྱས་སྤྲོས་ཀྱི་ངལ་བ་
མ་བྱས་སོ། །
མི་ལ་རས་པའི་རྣམ་ཐར་མདོར་བསྡུས་ཤིག་རྗེ་བཙུན་རང་གི་མགུར་གླུའི་
ནང་དུ་འདུག་སྟེ། དཔེར་ན། ་
རྡོ་རྗེ་འཆང་གིས་བྱིན་རླབས་པ། ། ཏི་ལོ་ན་རོའི་སྤྱན་སྔ་རུ། ། དཀའ་བ་
སྤྱད་པའི་ངོ་མཚར་ཅན། ། ཕ་སྐད་གཉིས་སྨྲ་བའི་ལོ་ཙཱ་བ། ། སྒྲ་བསྒྱུར་མར་པ་
མ་ལགས་སམ། ། དེ་ཡི་ཐུགས་རྗེས་བསྐྱངས་པ་ཡི། ། ང་རང་མི་ལ་རས་པ་
འདིའི། ། ཕ་མི་ལ་ཤེས་རབ་རྒྱལ་མཚན་དང་། ། ཨ་མ་མྱང་ཚ་དཀར་རྒྱན་
ཡིན། ། ང་རང་ཐོས་པ་དགའ་ཞེས་ཟེར། ། སྔོན་གྱི་རྒྱུ་འབྲས་མི་བསླུ་བས། །
ངེད་མ་སྨད་ བསོད་ནམས་ཆུང་ བའི་ ཕྱིར། ། ཡབ་མི་ ལ་དེ་ ཉིད་དགུང་དུ་
གཤེགས། ། སྒྱུ་མའི་ཟས་ནོར་གང་ཡོད་རྣམས། ། ཨ་ནེ་དང་ཨ་ཁུ་གཉིས་ཀྱིས་
འཕྲོགས། ། ངེད་མ་སྨད་ཀྱིས་ཁོང་གི་གཡོག་པོ་བྱས། ། ཟ་མ་ཁྱི་ཡི་ལྟོ་ཟ་ལ། །
གོས་སུ་དུག་པོ་ཚེམ་བེར་གྱོན། ། སྐྱི་བསེར་རླུང་དང་འཁྲུག་པ་ཤོར། ། ཨ་ཁུའི་
འཐབ་བརྡུང་རྒྱུན་དུ་ཁུར། ། ཨ་ནེའི་ངོ་འཛུམ་དཀར་ནག་བལྟས། ། བྲན་
གཉའ་ཤོར་གྱི་གདན་ས་ངེད་ཀྱིས་ཕྲོགས། ། ངེད་མ་སྨད་ལ་སྡུག་པའི་རེ་མོས་



63
བོད་ཀྱི་གནའ་རབས་རྩོམ་རིག
བབ། ། སྡུག་བསྔལ་གྱི་ཡིད་མུག་བཟོད་གླགས་མེད། ། བླ་མ་གཡུང་སྟོན་དང་
རོང་སྟོན་ལྷ་དགའ་ལས། ། མཐུ་སེར་གཏད་གསུམ་པོ་རྫོགས་པར་བསླབས། །
ཨ་ཁུ་དང་ཨ་ནེའི་ཐོག་དྲངས་པས། ། ཡུལ་མི་ཁྱིམ་མཚེས་འཕུང་ལ་བཏང་། །
ང་དེ་ཕྱིར་བསམས་ཤིང་འགྱོད་པ་སྐྱེས། ། རྗེ་ནཱ་རོ་དང་མི་ཏྲིས་བྱིན་བརླབས་
པ། ། ལྷོ་ཆུ་ཁྱེར་ཕུ་ན་བཞུགས་སོ་སྐད། ། ཕ་ལོ་ཙཱ་བའི་སྙན་པ་རྒྱང་ནས་
ཐོས། ། ལམ་དཀའ་བ་སྤྱད་ནས་དྲུང་དུ་ཕྱིན། ། ཕ་དྲིན་ཆེན་དེ་ཡི་ཞབས་དྲུང་
དུ། ། ཁོ་བོ་མི་ལ་རས་པ་ངས། ། ལོ་དྲུག་དང་ཟླ་མཐོང་བརྒྱུད་དུ་བསྡད། །
སྲས་མཁར་དགུ་ ཐོག་ ཁྱམས་དང་བཅས། ། དེ་རྣམས་ང་ཡིས་ སངས་ཀྱིས་
བརྩིགས། ། ཕ་དྲིན་ཅན་དེས་ཀྱང་ཐུགས་རྗེས་བཟུང་། ། ལྟ་བའི་མཐར་ཐུག་
ཕྱག་རྒྱ་ཆེ། ། གནས་ལུགས་ཟབ་མོའི་ངོ་སྤྲོད་དང༌། ། ཐབས་ལམ་ནཱ་རོ་ཆོས་
དྲུག་དང་། ། སྨིན་ལམ་དབང་བཞིའི་ཆུ་རྒྱུན་དང༌། ། དཔལ་ལྡན་ནཱ་རོའི་ཕྱག་
ལེན་པ། ། ཡིད་ཆེས་ཞལ་གདམས་བཅས་པར་གནང་། ། ངས་ཀྱང་ལེ་ལོ་མ་
བགྱིས་པར། ། ཚེ་འདི་བློས་བཏང་བསྒོམས་པ་ལས། ། གཏན་གྱི་སྐྱིད་མགོ་དེ་
ནས་ཚུགས། །
ཞེས་པ་ལྟ་བུའོ། །
མདོར་ན། མི་ལ་རས་པ་ནི་དགུང་ལོ་བརྒྱད་བཅུ་གྱ་བཞིར་བཞུགས་པ་
དང་། ཁོང་འཇིག་རྟེན་མི་ཡུལ་དུ་བཞུགས་པའི་ལོ་ངོ་གྱ་བཞིའི་རིང་ལ། རྒྱུ་
ནོར་ལོངས་སྤྱོད་འཛོམས་པའི་ཕ་མའི་དྲུང་གི་གཅེས་ཕྲུག་བྱས་ཏེ་ལྟོ་གོས་གཉིས་
ལ་སྡུག་མི་དགོས་པའི་བདེ་སྐྱིད་ཀྱི་འཚོ་བ་རོལ་མྱོང་བ་དང་། དེ་ནས་བསགས་
པའི་ཕ་ནོར་གཞན་ལ་ཤོར་ནས་ཨ་ཁུ་དང་ཨ་ནེའི་གཡོག་པོ་བྱས་ཏེ་སྡང་མིག་སྣ་
ཚོགས་མྱངས་ལ། དེའི་རྗེས་སུ་འཁོན་འཛིན་གྱི་བསམ་པ་བཅངས་ནས་མཐུ་
བཏང་སྟེ་ སྡིག་པ་བསགས་པ། བར་དུ་བླ་མ་བསྟེན་ནས་མན་ངག་ ཐོབ་པ།
མཇུག་ཏུ་ཏིང་འཛིན་བསྒོམས་ནས་གྲུབ་པ་ཐོབ་པ་བཅས་སྐྱིད་སྡུག་འདྲེས་མའི་
བརྒྱུད་རིམ་བཞི་བྱུང་མྱོང་མོད། འོན་ཀྱང་། མི་ལ་རས་པ་ལ་མཚོན་ན། ཡབ་



64
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མེས་ཀྱི་བཀའ་དྲིན་ལ་བརྟེན་ནས་རྒྱུ་ནོར་ལོངས་སྤྱོད་འཛོམས་པའི་བདེ་སྐྱིད་
འཚོ་བ་རོལ་བའི་དུས་སྐབས་དེས་ཁོང་གི་སེམས་ལ་དྲན་སྣང་ཟབ་མོ་ཞིག་འཇོག་
མ་ཐུབ་པར་སྣང་ལ། དེ་ལས་ལྡོག་སྟེ་བཟོད་པར་དཀའ་ཞིང་ཐེག་པར་མི་ནུས་
པའི་སྡུག་བསྔལ་གྱི་འཚོ་བ་དེས་ཁོང་གི་སེམས་ན་གོ་གནས་འགངས་ཆེན་ཞིག་
བཟུང་ཡོད་པ་འདྲ། རྒྱུ་མཚན་འདིའི་དབང་གིས་མི་ལ་རས་པ་ཁོང་འཇིག་རྟེན་
གྱི་འཁོར་བ་ལ་ཞེན་པ་ལོག་པ་དང་། གཉེན་དང་ཉེ་དུ་ལ་ཡི་མུག་པ་ཞིག་བྱུང་
སྟེ། འདིར་སྣང་ཐམས་ཅད་སྒྱུ་མར་གོ་བ་དང༌། སྟོང་ཉིད་བདེན་པར་བཟུང་
ནས་ཏིང་འཛིན་རྩེ་གཅིག་ཏུ་སྒོམ་པའི་རྣལ་འབྱོར་བ་དཀའ་ཐུབ་ཅན་ཞིག་ཏུ་
གྱུར་པ་རེད།
གཉིས་པ། མི་ལ་རས་པའི་མགུར་འབུམ་གྱི་
ལོ་རྒྱུས་མདོར་བསྟན་པ།
མི་ལ་རས་པའི་མགུར་འབུམ་གྱི་མིང་ཆ་ཚང་ལ་རྗེ་བཙུན་མི་ལ་རས་པའི་
རྣམ་ཐར་རྒྱས་པར་ཕྱེ་བ་མགུར་འབུམ་ཞེས་བྱ་ཞིང་། དེ་ནི་མི་ལ་རས་པའི་རྣམ་
ཐར་གྱི་ཁ་སྐོང་ངམ་འགྲེལ་བཤད་ལྟ་བུ་ཞིག་རེད། མི་ལའི་རྣམ་ཐར་དང་
མགུར་འབུམ་གཉིས་པར་གཞི་སོ་སོར་ཡོད་ནའང་། དོན་དམ་དུ་དེ་གཉིས་ནི་
ཁ་འབྲལ་དུ་མི་རུང་བའི་རྩོམ་པ་ཆ་ཚང་ཞིག་ཡིན་ལ། གལ་ཏེ་མི་ལ་རས་པའི་
རྣམ་ཐར་ལ་སློབ་སྦྱོང་བྱེད་ན་མགུར་འབུམ་མེད་ཚེ་གོ་བ་ཟབ་མོ་ཞིག་ལེན་མི་
ཐུབ་པ་དང༌། དེ་མཚུངས་མི་ལ་རས་པའི་མགུར་འབུམ་ཀློག་སྐབས་རྣམ་ཐར་
མ་ཤེས་ ནའང་ མགུར་དེ་དག་གི་ལོ་ རྒྱུས་ ཀྱི་ རྒྱབ་ལྗོངས་ ཤེས་ མི་ ཐུབ་ པ་ ལྟ་
བུའོ། ། །
མི་ལ་རས་པའི་རྣམ་ཐར་གྱི་རྩོམ་པ་པོ་དང་མགུར་འབུམ་སོགས་ཕྱོགས་



བོད་ཀྱི་གནའ་རབས་རྩོམ་རིག
65
བསྒྲིགས་བྱེད་མཁན་ནི་གཙང་སྨྱོན་ཧེ་རུ་ཀ་རུས་པའི་རྒྱུན་ཅན་བྱ་བ་དེ་ཡིན་
ཞིང༌། གཙང༌ སྨྱོན་ ཧེ་ རུ་ ཀ་ ནི་ སྤྱི་ ལོ་ 1452ལོར་ སྐུ་ འཁྲུངས་ པ་ དང་།
1507ལོར་མྱ་ངན་ལས་འདས། མཚན་དངོས་ལ་སངས་རྒྱས་རྒྱལ་མཚན་ཞེས་
བྱ། ཕ་ཡུལ་ནི་གཙང་མྱང་སྟོད་སྟག་ཚལ(ད་ལྟའི་རྒྱལ་རྩེ་ཞན)ཡིན་པ་དང་།
རུས་ནི་མི་ལ་རས་པའི་ཡུམ་དང་མཐུན་ཏེ། མྱང་ལ་བྱ། གདུང་རྒྱུད་ནི་མངའ་
བདག་ཁྲི་རལ་བ་ཅན་གྱི་རྒྱུད་པ་ཡིན་ཟེར། ཡབ་ཀྱི་མཚན་ལ་སངས་ རྒྱས་
དཔའ་ལྡན་དང༌། ཡུམ་ གྱི་མིང་ལ་ སངས་ རྒྱས་འདྲེན་ཞེས་བྱ། དགུང་ལོ་
བདུན་ལ་སོན་པའི་ཚེ་མཁན་ཆེན་ཀུན་དགའ་རྒྱལ་མཚན་གྱི་དྲུང་དུ་རབ་ཏུ་བྱུང་
སྟེ། མཚན་སངས་རྒྱས་རྒྱལ་མཚན་དུ་གསོལ། དགུང་ལོ་བཅོ་བརྒྱད་ཐོག་བྲོས་
སྟབས་ཀྱིས་བྱོན་ཏེ་ཟུར་མཁར་བ་ཨ་ལོ་ཆོས་རྗེ་ལ་བསྟེན་ཞིང༌། གསང་མཚན་
མི་བསྐྱོད་རྡོ་རྗེར་བཏགས། སྔ་ཕྱིར་ལ་ཕྱི་ཆུ བར་ དང་ གངས་ཏི་སེ་སོགས་
བཀའ་བརྒྱུད་བླ་མའི་གནས་ཆེན་རྣམས་སུ་བཞུགས་མྱོང་ལ། རྒྱལ་རྩེ་དཔལ་
འཁོར་ཆོས་སྡེར་བྱོན་ནས་གུར་ པ་ གྲྭ་ཚང་དུ་ སློབ་ གཉེར་ ཀྱང་ མཛད་མྱོང་།
ཁོང་གི་སྒྲུབ་གནས་གཙོ་བོ་ནི་ཙ་རི་རྩ་ཀོང་ཡིན་པར་སྣང་། །
དེ་ཡང་གཙང་སྨྱོན་ཞེས་པའི་མཚན་དེ་ཐོགས་པའི་རྒྱུ་མཚན་ནི། སྐབས་
འགའ་ཞིག་ཏུ་སྐུ་གཅེར་བུ་ལ་གཡང་གཞི་ཁྲག་ཅན་གསོལ་བ་དང་། རྒྱུ་རློན་གྱི་
ག་ཤ་དང་། གདུ་བུ། མི་ཐོད་སོགས་ཧེ་རུ་ཀའི་ཆ་བྱད་རུས་རྒྱན་དག་གསོལ་ཏེ།
དུར་ཁྲོད་དང་རི་ཁྲོད་འགྲིམས་ནས་སྐྱེ་བོ་ཕལ་བའི་བློར་མི་ཆུད་པའི་ཐོ་ཅོའི་
སྤྱོད་པ་སྣ་ཚོགས་མཛད་པས་གཙང་སྨྱོན་ཞེས་པའི་མིང་དེ་ཐོགས་པ་ཡིན་ཟེར། །
མི་ལ་རས་པའི་མགུར་འབུམ་ནི་གཙང་སྨྱོན་སངས་རྒྱས་རྒྱལ་མཚན་གྱིས་
ཕྱོགས་བསྒྲིགས་བྱས་པ་ཞིག་ཡིན་ཞིང་། རྒོད་ཚང་རས་པ་ཐར་བ་རྒྱལ་མཚན་
གྱིས་མཛད་པའི་གཙང་སྨྱོན་ཧེ་རུ་ཀ་ཕྱོགས་ཐམས་ཅད་ལས་རྣམ་པར་རྒྱལ་བའི་
རྣམ་ཐར་རྡོ་རྗེ་ཐེག་པའི་གསལ་བྱེད་ཉི་མའི་སྙིང་བོ་ཞེས་པར། གཙང་སྨྱོན་
གྱིས་མི་ལ་རས་པའི་མགུར་འབུམ་ཕྱོགས་བསྒྲིགས་མཛད་པའི་དམིགས་ཡུལ་



66
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དང་། དགོས་པ་རྒྱུ་མཚན་རྣམས་བཀོད་ཡོད་པ་སྟེ། རྗེ་ཡི་ཐུགས་ལ་ད་ལྟ་
གངས་ཅན་གྱི་ལྗོངས་འདི་ན་རྗེ་བཙུན་བཞད་པ་རྡོ་རྗེའི་རྣམ་ཐར་དང་མགུར་
འབུམ་མང་པོ་འདུག་ནའང༌། ཐུན་མོང་མ་ཡིན་པའི་རྣམ་ཐར་འདི་རྒྱུན་ཆད་
འདུག་པས་གསལ་བར་བྱ་བ་དང་། ཁོ་བོ་རང་གི་གདུལ་བྱ་སྐལ་བར་ལྡན་པ་
རྣམས་ལ་ནི་ཟབ་རྒྱས་ཆོས་དང་གདམས་ངག་བསྟན་ནས་གྲོལ་བར་བྱས་ཤིང་
བྱེད་མོད། བསོད་ནམས་བསགས་པར་ཁ་འཆམས་ལ། དམ་པའི་ཆོས་ཚུལ་
བཞིན་དུ་བྱ་བའི་ལོང་མེད་པའི་རྒྱལ་པོ་དང༌། བློན་པོ། མི་ཆེ་བར་རློམ་པའི་
དཔོན་པོ་སོ་སོ་ནས་དམངས་ཕལ་བའི་བར་རྣམས་དང་། ཆོས་བྱེད་པར་རློམ་
ཞིང་བྱེད་པའི་ལོང་ཡོད་ལ་བྱས་ན་ཆོག་ཀྱང་། ཟབ་མོའི་གནད་ཉམས་སུ་ལེན་
མི་ཤེས་པར། ཐ་སྙད་ཚིག་གི་ཝུ་བའི་རྗེས་སུ་ཉོག་པ་ལས། ཚེ་གཅིག་གི་སངས་
རྒྱས་ཀྱི་སར་འཁྲིད་པའི་ཐབས་ཁྱད་པར་ཅན་ཡིད་བཞིན་གྱི་ནོར་བུ་ལས། ཕྱི་
རོལ་དུ་གྱུར་པའི་དགེ་བཤེས་སུ་རློམ་པ་རྣམས་ལ་རྣམ་དཀར་གྱི་རིགས་སད་པར་
བྱ་བ་ལ། རྗེ་བཙུན་བཞད་པ་རྡོ་རྗེའི་རྣམ་ཐར་འདི་ཉིད་མིག་ལམ་དུ་གྱུར་ན་
འདོད་ཡོན་དང་ཚེ་འདི་ལ་ཞེན་པ་རྣམས་ལ་དཀའ་ཐུབ་སྡུག་ཁུར་གྱི་མིག་རྐྱེན།
གཡེང་བ་ལ་དགའ་བ་རྣམས་རྩེ་གཅིག་ཏུ་བསྒྲུབ་པའི་མིག་རྐྱེན། ཚེ་གཅིག་གི་
སངས་རྒྱས་ཐོབ་པ་ལ་ཐེ་ཚོམ་ཟ་ཞིང་། ཟབ་མོ་སྒོམ་པའི་དུས་མིན་པར་འདོད་
པ་རྣམས་ལ། དེ་དག་ཡིན་པའི་མཐུན་དཔེ་རྣམ་དག་ཏུ་གྱུར་ནས་ངེས་དོན་
དམ་པའི་ཆོས་ལ་ཡིད་ཆེས་ཤིང་ཞེས་པ་སོགས་ནི་མགུར་འབུམ་བསྒྲིགས་ཏེ་པར་
དུ་འདེབས་པའི་དམིགས་ཡུལ་དང་དགོས་པ་ཡིན་ལ། མགུར་མ་རེ་རེའི་ཕྱིར་
ཡང་། མངའ་རིས་དང་། དབུས་གཙང་། དྭགས་པོ། ཀོང་བོ་སོགས་ལ་ཡང་
ཡང་ཕེབས་ཏེ་དཀའ་བ་དུ་མས་བཙལ་ཞིང་ཕྱོགས་བསྒྲིགས་བྱས་པ་དང་། ཐ་
ན་རང་གི་སྲོག་ལ་ཉེན་པ་ལྟ་བུའི་གནས་ཚུལ་འོག་ཏུའང་མི་ལ་རས་པའི་མགུར་
འབུམ་འཚོལ་བསྡུ་བྱེད་པ་ལ་སེམས་ཕྱོགས་པ་རེད། གཙང་སྨྱོན་གྱིས་འབད་
བརྩོན་ཆེན་པོ་བྱས་པ་བརྒྱུད་ནས་མི་ལའི་མགུར་འབུམ་ཕྱོགས་བསྒྲིགས་བྱས་ཏེ་



67
བོད་ཀྱི་གནའ་རབས་རྩོམ་རིག
པར་ཤིང་བཅད་པ་དང༌། པར་གྱི་མཐུན་རྐྱེན་ཡོད་ཚད་ལེགས་པར་བྱུང་ནས་
ཤེལ་ཕུག་ཏུ་པར་ཐེངས་དང་པོ་བརྐོས་ནས་གྲུབ་ཅིང༌། རབ་གནས་དང་མངའ་
གསོལ་བ་ཡང་མཛད་དེ། ཕྱིས་པར་མ་རྣམས་གཉའ་ནང་གྲོད་ཕུག་ཏུ་གདན་
དྲངས་པ་དང་། པར་མང་དུ་བཏབ་སྟེ་དབུས་གཙང་སོགས་ཕྱོགས་ཀུན་ཏུ་པར་
འགྱེད་མཛད་པར་བརྟེན། མི་ལ་རས་པའི་མགུར་འབུམ་དེ་བོད་གངས་ཅན་གྱི་
ཡུལ་དུ་ཁྱབ་པའི་འགོ་བརྩམས་པ་རེད། །
གཙང་སྨྱོན་སངས་རྒྱས་རྒྱལ་མཚན་གྱིས་ཕྱོགས་བསྒྲིགས་བྱས་པའི་རྗེ་
བཙུན་མི་ལ་རས་པའི་རྣམ་ཐར་རྒྱས་པར་ཕྱེ་བ་མགུར་འབུམ་ཞེས་བྱ་བ་འདིར།
ལེའུ61དང༌། མགུར་གླུ་རིང་ཐུང་བསྡོམས་པས 384ཡོད་པ་དང་། མགུར་
འབུམ་འདི་རྩོམ་ཚུལ་ནི་བཅད་ལྷུག་སྤེལ་མར་གནས་ལ། བཅད་པ་རྣམས་ནི་
མགུར་གྱི་ཚིག་དང་། ལྷུག་པ་རྣམས་ནི་རྗེ་བཙུན་ཡུལ་གང་དུ་ཕེབས་པ་དང་།
མི་སུ་དང་འཕྲད་པ། དེ་དང་གཏམ་ཇི་ལྟར་གླེང་བ་སོགས་ཀྱི་ལོ་རྒྱུས་རགས་
ཙམ་ཡིན་ནོ། །
མགུར་འབུམ་འདིས་ང་ཚོས་མིག་སྔར་བརྗིད་ཆགས་ཤིང་གསོན་ཉམས་
ལྡན་པའི་སྤྱི་ཚོགས་ཀྱི་ལོ་རྒྱུས་དཔེ་རིས་ཤིག་བསྟན་པར་མ་ཟད། མི་ལ་རས་
པའི་སྐུ་ཚེ་གཅིག་གི་གཏམ་སྤྱོད་སོགས་མཛད་པ་མང་བོ་གོ་རིམ་ཡོད་པའི་སྒོ་
ནས་ལེགས་བསྒྲིགས་བྱས་ཏེ། མི་ལ་རས་པ་དང་ཁོང་གི་བསམ་བློ། ཁོང་གི་
མགུར་གླུའི་སྒྱུ་རྩལ་གྱི་རང་བཞིན་བཅས་ལ་དབྱེ་ཞིབ་དང་ཞིབ་འཇུག་བྱེད་པའི་
དཔྱད་གཞིའི་ཡིག་རིགས་ངོ་མ་ཞིག་མཁོ་འདོན་བྱས་པ་རེད།
མདོར་ན། མི་ལ་རས་པའི་མགུར་འབུམ་ནི་བརྗོད་བྱའི་དོན་ཕུན་སུམ་
ཚོགས་པ་དང༌། རྗོད་བྱེད་ཚིག་གི་སྡེབ་སྦྱོར་ལེགས་ཤིང༌། སྙན་ཞིང་ཡིད་དུ་
འོང་བའི་རྩོམ་པ་ཕུལ་དུ་བྱུང་བ་ཞིག་གོ ། མགུར་འབུམ་ལས་བྱུང་བའི་མགུར་
གླུ་དེ་དག་ལ་ཆོས་ལུགས་ཀྱི་ལྟ་བ་ཟབ་པ་དང་། སྒྱུ་རྩལ་གྱི་ཉམས་འགྱུར་ལྡན་
པའི་ཁྱད་ཆོས་ཤིག་ཡོད་སྟབས། བཀའ་བརྒྱུད་པའི་གྲུབ་མཐའ་ལ་ཞིབ་འཇུག་



68 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བྱེད་པའི་དཔྱད་གཞི་ཞིག་ཡིན་པར་མ་ཟད། བོད་ཀྱི་མགུར་གླུ་འཕེལ་བའི་ལོ་
རྒྱུས་ལ་ཞིབ་འཇུག་བྱེད་ པའི་དཔྱད་གཞི་འགངས་ཆེན་ཞིག་ཀྱང་རེད། རྒྱུ་
མཚན་ངེས་ཅན་ཞིག་གི་ཐོག་ནས་བཤད་ན། མི་ལ་རས་པའི་མགུར་གླུ་དེས་
བོད་ཀྱི་རྩོམ་རིག་སྒྱུ་རྩལ་གྱི་ལོ་རྒྱུས་ཐོག་ལ་ཤུགས་རྐྱེན་གཏིང་ཟབ་ཅིང་། རྒྱང་
རིང་བ་ཞིག་བཞག་ཡོད་ལ། དུས་ཕྱིས་ཀྱི་རབ་བྱུང་བཙུན་པ་དང་བླ་མ་རྣལ་
འབྱོར་རྣམས་ཀྱིས་ཀྱང་མི་ལའི་མགུར་ལ་དཔེ་བལྟས་ཏེ་རྩོམ་པ་བགྲང་ལས་
འདས་པ་ཞིག་བརྩམས་ཡོད་ཅིང་། བོད་གངས་ཅན་གྱི་སྤྱི་ཚོགས་ཐོག་ཏུའང་
རླུང་ལྟར་ཁྱབ་སྟེ་སྐྱེ་ཕོ་མོ་རྒན་གཞོན་ཀུན་གྱིས་ཤེས་པའི་གླུ་ཞིག་ཏུ་གྱུར་པ་འདི་
ལྟར་ལགས་ཤིང༌། ལར་བོད་རང་དུ་མ་ཟད་མེས་རྒྱལ་སྙན་ངག་གི་ལོ་རྒྱུས་ཐོག་
ཏུའང་མི་ལའི་མགུར་ལ་གོ་ས་ཡོད་ལ། ཐ་ན་ཕྱིའི་རྒྱལ་ཁབ་ཀྱི་ཡི་གེ་ལའང་
བསྒྱུར་ཏེ་འཛམ་གླིང་རིག་གནས་ཀྱི་བང་མཛོད་ནང་གི་ནོར་བུ་ཞིག་ ཏུ་གྱུར་
འདུག་གོ །།
གསུམ་པ། མི་ལ་རས་པའི་མགུར་འབུམ་གྱི་
བསམ་བློའི་རང་བཞིན།
མི་ལ་རས་པ་ནི་བཀའ་བརྒྱུད་བསྟན་པའི་སྲོག་ཤིང་ལྟ་བུ་ཞིག་ཡིན་པས།
ཁོང་གི་མགུར་གླུའི་ནང་དོན་ཕལ་ཆེ་བ་ནི་བཀའ་བརྒྱུད་པའི་ཆོས་ལུགས་ཀྱི་ལྟ་
བར་སྣང་ངོ༌། །
མི་ལ་རས་པ་ནི་སྤྱོད་པ་ཚུལ་དང་མཐུན་པའི་རྣལ་འབྱོར་བ་ཞིག་ཡིན་
སྟབས། འདུལ་ཁྲིམས་དང་འགལ་བའི་ཆོས་པའི་མིང་འཛིན་པ་དེ་དག་གི་
གཏམ་སྤྱོད་ལ་སུན་འབྱིན་དང་དགག་པ་བརྒྱབ་ཡོད། །
དཔེར་ན་རང་ཉིད་བསྟན་པའི་བདག་པོ་ཡིན་ཟེར་ནས་རྒྱུ་ནོར་ཞིང་ཁང་



བོད་ཀྱི་གནའ་རབས་རྩོམ་རིག
69
གཉེར་བ། རབ་བྱུང་བཙུན་པ་ཡིན་བཞིན་དུ་འཇིག་རྟེན་འཁོར་བར་འཁྱམས་
པ། མོ་བོན་རྩིས་གསུམ་ལ་བརྟེན་ནས་མང་ཚོགས་ཀྱི་མགོ་བོ་བསྐོར་བ། བླ་
མའི་གདམས་ངག་ཡིན་པར་འཆོས་ནས་བུ་སློབ་ཀྱི་སེམས་རྨོངས་པར་བྱེད་པ།
བསྟན་པ་འཛིན་སྐྱོང་བྱེད་པར་ཁ་གཡར་ནས་ཁྲམ་པའི་བུ་སློབ་བསྡུ་བ་སོགས་ཀྱི་
ངན་མཚང་རྗེན་པར་བཏོན་པ་ནི། །
ནང་རང་རྒྱུད་སེམས་ཉིད་མ་ཤེས་པའི། ། ཕྱི་སེམས་ཅན་དམུ་རྒོད་ག་ལ་
ཐུབ། ། གདུགས་དཀར་རྨ་བྱའི་ལྡིང་ཁང་རྣམས། ། མི་རྟག་བར་སྣང་གློག་
དང་འདྲ། ། དེ་ཨེ་འདྲ་དགེ་བའི་བཤེས་རང་སོམས། ། གྲོང་ལྟག་དགོན་པའི་
ཇ་ཐབ་དེ། ། མགོ་གཡོག་འཕུང་བཞིའི་གཡབ་མོ་འདྲ། ། དེ་ཨེ་འདྲ་དགེ་བའི་
བཤེས་རང་སོམས། ། མགོ་ནག་མི་ཡི་འདུ་འཛི་དེ། ། སྡང་བ་དགྲ་བོའི་སྐོར་
རྒྱུག་འདྲ། ། དེ་ཨེ་འདྲ་དགེ་བའི་བཤེས་རང་སོམས། ། རྟ་ནོར་ལུག་གསུམ་
འཚོ་སྐྱོང་དེ། ། རྩྭ་ཐོག་ཟིལ་བའི་རླུང་དམར་འདྲ། ། དེ་ཨེ་འདྲ་དགེ་བའི་
བཤེས་རང་སོམས། ། སྒྱུ་ལུས་ཉོན་མོངས་ཕུང་བོ་དེ། ། མི་རོ་གསེར་ཆུས་
བྱུགས་པ་འདྲ། ། དེ་ཨེ་འདྲ་དགེ་བའི་བཤེས་རང་སོམས། ། ཁ་ཟ་འདོད་
ཚོགས་ཀྱི་འཁོར་ལོ་འདི། ། ཁྲལ་འུ་ལག་སྡུད་པའི་ཧོར་འདྲ་འདྲ། ། དེ་ཨེ་འདྲ་
དགེ་བའི་བཤེས་རང་སོམས། ། མོ་བོན་རྩིས་གསུམ་གྲོང་ཆོག་འདི། ། ཧབ་
རྫིས་ཐེབས་པའི་ཁྲམ་པ་འདྲ། ། དེ་ཨེ་འདྲ་དགེ་བའི་བཤེས་རང་སོམས། ། ཉ་
མ་མགོ་སྐོར་གླུ་ཆུང་འདི། ། འདོད་ངན་བྱི་བླའི་གསུང་ངག་འདྲ། ། དེ་ཨེ་འདྲ་
དགེ་བའི་བཤེས་རང་སོམས། ། ཕ་ཡུལ་ཞིང་ ཁང་བདག་པོ་དེ། ། བྱིས་པ་
འཇའ་ལ་ལྟ་བ་འདྲ། ། དེ་ཨེ་འདྲ་དགེ་བའི་བཤེས་རང་སོམས། ། ཁྲམ་པ་
འདུས་པའི་བུ་སློབ་དེ། ། དཔོན་པོ་མང་བོའི་གཡོག་པོ་འདྲ། ། དེ་ཨེ་འདྲ་དགེ་
བའི་བཤེས་རང་སོམས། ། དོན་འཛིན་མེད་པའི་ཆོས་བཤད་དེ། ། རྫུན་མས་
མགོ་སྐོར་བྱེད་པ་འདྲ། ། དེ་ཨེ་འདྲ་དགེ་བའི་བཤེས་རང་སོམས། །
ཞེས་པ་ལྟ་བུའོ། །



70
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་མཚུངས་སེར་སྣ་མ་སྤངས་པར་སྦྱིན་པ་འདོད་པ་དང་། གཡོ་སྒྱུ་མ་
སྤངས་པར་ཕྱི་ཚུལ་བཅོས་པ། ལེ་ལོ་མ་སྤངས་པར་དགེ་བ་བརྩོན་པ། ། ཉོན་
མོངས་མ་སྤངས་པར་ཡེ་ཤེས་འདོད་པ། ། ཕྲག་དོག་མ་སྤངས་པར་བྱང་སེམས་
འདོད་པ། ། བདག་འཛིན་མ་སྤངས་པར་མཉམ་ཉིད་འདོད་པའི་ཆོས་པ་དེ་
དག་ལ་ཁ་བརྡུང་བཏང་བ་ནི།
སེར་སྣའི་མདུད་པ་མ་གྲོལ་བའི། ། ཁ་ལན་སྦྱིན་པས་ཅི་ལ་ཕན། ། གཡོ་
སྒྱུ་ཟོལ་ཟོག་མ་སྤངས་པའི། ། ཚུལ་འཆོས་ཁྲིམས་ཀྱིས་ཅི་ལ་ཕན། ། ཚིག་རྩུབ་
མཚོན་ཆ་མི་ཐུབ་པའི། ། གྲགས་འདོད་བཟོད་པས་ཅི་ལ་ཕན། ། ལེ་ལོ་སྙོམས་
ལས་མ་སྤངས་པའི། ། དགེ་ལ་བརྩོན་པས་ཅི་ལ་ཕན། ། གནད་འགག་ཟབ་མོ་
མ་ཤེས་པའི། ། ཐོས་པ་ཆེ་བས་ཅི་ལ་ཕན། ། སྤང་བླང་ལག་ལེན་མི་བསྟུན་
པའི། ། རྒྱུ་འབྲས་བཤད་པས་ཅི་ལ་ ཕན། ། རང་རྒྱུད་ཆོས་དང་མི་བསྟུན་
པའི། ། སེར་མོའི་གཟུགས་ཀྱིས་ཅི་ལ་ཕན། ། ཉོན་མོངས་དུག་སྦྲུལ་མི་གསོད་
པའི། ། ཡེ་ཤེས་འདོད་པ་ལོག་ལྟ་ཡིན། ། ཕྲག་དོག་འཚུབ་མ་མ་ཞི་བའི། །
བྱང་སེམས་འདོད་པ་ལོག་ལྟ་ཡིན། ། འགྲོ་ལ་འཚེ་བ་མ་སྤངས་པའི། ། བཀུར་
བསྟི་འདོད་ པ་ལོག་ལྟ་ཡིན། ། ངར་འཛིན་ཕྱོགས་རིས་ མ་ སྤངས་པའི། །
མཉམ་ཉིད་འདོད་པ་ལོག་ལྟ་ཡིན། །
ཞེས་པ་ལྟ་བུའོ། །
གཞན་ཡང་། སངས་རྒྱས་ཆོས་ལུགས་དང་པོན་པོའི་ཆོས་ལུགས་བར་གྱི་
འཐབ་རྩོད་དེ་ནི་བསྟན་པ་སྔ་དར་གྱི་དུས་ནས་བཟུང་མཚམས་ཆད་མ་མྱོང་བས།
མི་ལ་རས་པའི་མགུར་གླུའི་ནང་དུའང་འཐབ་རྩོད་དེ་མཚོན་ཡོད་པ་སྟེ། དཔེར་
ན། མི་ལ་རས་པ་དཔོན་གཡོག་རྣམས་གངས་ཏི་སེ་ལ་སྒོམ་དུ་འགྲོ་བའི་ལམ་
ཁར་མཚོ་མ་ཕམ་གྱི་འགྲམ་དུ་འབྱོར་བ་དང༌། ནཱ་རོ་བོན་ཆུང་བྱ་བའི་མིང་སྲིང་
གཉིས་ཀྱིས་མི་ལ་རས་པར་གླགས་བཙལ་ཏེ།
གངས་དཀར་ཏི་སེ་སྒྲ་ཆེ་ཡང་། ། རི་མགོ་ཁ་བས་གཡོགས་པ་ཅིག ། མ་



71
བོད་ཀྱི་གནའ་རབས་རྩོམ་རིག
ཕམ་གཡུ་མཚོ་སྒྲ་ཆེ་ཡང་། ། ཀོ་མོག་ཆུ་ཡིས་གང་བ་ཅིག ། མི་ལ་རས་པ་སྒྲ་ཆེ་
ཡང་། ། མི་རྒན་གཅེར་ཉལ་བྱེད་པ་ཅིག །
ཅེས་གླུ་བླངས་ཏེ་ཤགས་བཏབ་པ་དང་། རྫུ་འཕྲུལ་གྱི་རྩལ་ཀྱང་ལན་བཞི་
ལྔ་ཙམ་ལ་འགྲན་པ་ནི་སངས་རྒྱས་ཆོས་ལུགས་དང་པོན་པོའི་ཆོས་ལུགས་གཉིས་
ཀྱི་འཐབ་རྩོད་དེའི་རྒྱུན་མཐུད་པ་ཞིག་རེད། ཡིན་ན་ཡང་། དུས་ཕྱིས་ཀྱི་བོན་
པོའི་ཆོས་ལུགས་དང་སངས་རྒྱས་ཆོས་ལུགས་གཉིས་ནི་ཤ་ཁྲག་གི་འབྲེལ་བ་ཡོད་
པའི་གྲུབ་མཐའ་མི་འདྲ་བ་གཉིས་སུ་གྱུར་པ་དང་། དེ་ཡང་ཐུའུ་བཀྭན་བློ་
བཟང་ཆོས་ཀྱི་ཉི་མས་བོན་ལ་ཆོས་འདྲེས་ཆོས་ལ་བོན་ཡང་འདྲེས་ཞེས་གསུངས་
པ་ལྟར་ཡིན་ལ། རྗེ་བཙུན་མི་ལ་རས་པས་གཤེན་སྒོམ་རས་པ་རྗེས་སུ་འཛིན་
སྐབས་ཆོས་ཀླུ་བོན་དབྱངས་སུ་གྱེར་བའི་ལེའུ་དེ་རྣམས་ཀྱང་། བོན་གྱི་རྣམ་པ་
བེད་སྤྱད་དེ་སངས་རྒྱས་ཀྱི་ཆོས་ལུགས་དྲིལ་བསྒྲགས་བྱས། མི་ལ་རས་པའི་བུ་
སློབ་ཀྱི་ནང་དུ། གཤེན་སྒོམ་རས་པ་དང་ནཱ་རོ་བོན་ཆུང་མིང་སྲིང་སོགས་བོན་
པོའི་ཆོས་ལུགས་ལ་དད་པ་བྱེད་མཁན་འགའ་ཞིག་སངས་རྒྱས་ཆོས་ལུགས་ལ་
དད་པ་བྱེད་མཁན་དུ་གྱུར་ན་ཡང་། ནང་བསྟན་དང་པོན་ཆོས་གཉིས་ཀྱི་
འགལ་བ་དེ་འདུམ་པར་མ་གྱུར་ལ། འཐབ་རྩོད་ཀྱང་མ་ཞི་བར་ད་ལྟའི་བར་དུ་
གནས་འདུག་གོ །
དེར་མ་ཟད། དུས་རབས་བཅུ་གཅིག་པ་དང་བཅུ་གཉིས་པའི་སྐབས་སུ།
སངས་རྒྱས་ཆོས་ལུགས་ཀྱི་ནང་ཁུལ་དུའང་གྲུབ་མཐའ་མི་འདྲ་བའི་དབང་གིས་
འགལ་བ་དང་འཐབ་རྩོད་མང་བོ་གནས་པ་དང༌། སྐབས་དེར་འགལ་བ་དེ་ཛ་
དྲག་ཆེ་རུ་གྱུར་པ་སྟེ། དཔེར་ན། ལེའུ་སོ་བཞི་བ་ཕྲག་དོག་གི་རྩོད་པ་རྫུ་འཕྲུལ་
དང་ནུས་པས་བཟློག་པའི་སྐོར་གྱི་མགུར་དེ་དག་ནི་འགལ་བ་དེའི་མཚོན་བྱེད་
གསོན་ཉམས་ལྡན་པ་ཞིག་གོ ། དེ་ཡང་མི་ལ་རས་པ་གཉའ་ནང་གྲོད་པ་ཕུག་
ན་བཞུགས་པའི་ཚེ་མཚན་ཉིད་གྲྭ་ས་ཞིག་ཡོད་པ་ལ། དེའི་སྟོན་པ་རྣམས་ཀྱིས་
མི་ལ་རས་པ་ལ་ཕྲག་དོག་བྱས་ཏེ། ཁོ་ནི་མུ་སྟེགས་ཆོས་ལོག་མཁན་ཞིག་རེད་



72
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཅེས་སྐུར་བ་བཏབ་པ་དང༌། གཉའ་ནང་དུ་མུ་གེ་བྱུང་བའི་ཚེ་ན། ཡུལ་མི་
རྣམས་ཀྱིས་མི་ལ་རས་པ་ལ་སྐྱབས་བཅོལ་བར་ཁ་འཆམས། མཚན་ཉིད་གྲྭ་ས་
དེའི་ལོ་སྟོན་དགེ་འདུན་འབུམ་དང་། ར་སྟོན་དར་མ་དབང་ཕྱུག་སོགས་ཀྱིས་
མི་ལ་རས་པ་འདི་མ་ཕུད་ན་ཡུལ་འདིར་འོ་སྐོལ་གྱི་བསྟན་པ་དང༌། གང་ཟག་ལ་
འཕྲིན་ལས་མི་འོངས་པར་འདུག་པས། མི་ལའི་ཆོས་འདི་ཆོས་ལོག་ཅིག་ཡིན་
རུང་མིན་རུང་ཕུད་པ་ལེགས་པར་འདུག་ཅེས་གྲོས་བྱས་པ་སོགས་ལས། སྐབས་
དེར་སྤྱི་ཚོགས་ཐོག་ཏུ་རྒྱུ་ནོར་དང་ཁེ་གྲགས་ཁོ་ན་གཉེར་བའི་ཆོས་པ་སྐོར་ཞིག་
ཡོད་པའང་བདེན་དཔང་བྱས་སོ། །
ཡིན་ན་ཡང་། སྤྱོད་པ་ཚུལ་ཁྲིམས་ལ་མི་གནས་པར་རྒྱུ་ནོར་ལོངས་སྤྱོད་
ལ་ཧམ་པའི་འགྲམ་ཆུ་ལྡང་བ། བུད་མེད་ལ་ཞེན་ཆགས་ཆེ་བའི་ཆོས་པ་ནི་དར་
མ་དབང་ཕྱུག་ཁོ་ནར་མ་ངེས་ཀྱི། སྐབས་དེའི་སྤྱི་ཚོགས་ཐོག་ཏུ་ཁྱབ་གདལ་དུ་
གནས་པའི་སྣང་ཚུལ་ཞིག་གོ །
དེར་མ་ཟད། མི་ལ་རས་པ་འཇིག་རྟེན་དུ་འཚོ་བའི་དུས་སུའང་། སྤྱོད་
ངན་དེ་དག་ལ་སུན་འབྱིན་བྱས་པ་དང༌། ངང་ཚུལ་དེ་བཅོས་ཐབས་བྲལ་བའི་
བསམ་ཚུལ་ཡང་ཕྱིར་བཏོན་མྱོང་སྟེ། དཔེར་ན།
འཁོར་བ་འདི་རྒྱ་མཚོ་ཆེན་པོ་ཞིག་ལགས་སམ། ། ཇི་ཙམ་བཅུས་ཀྱང་མི་
ཟད་གདའ་བ། ། དཀོན་མཆོག་གསུམ་པོ་འདི་རི་རྒྱལ་ལྷུན་པོ་ ཅིག་ལགས་
སམ། ། དེ་སུས་ཀྱང་ཁུར་བ་མི་གདའ་བར་ལགས་པ། ། དམ་ཚིག་འདི་ལམ་
ཁའི་བྱ་སྒོ་ཅིག་ལགས་སམ། ། དེ་སུས་ཀྱང་བསྲུང་བ་མི་གདའ་བ་ལགས་པ། །
དམ་ཆོས་འབུལ་བ་འདི་ལམ་ཁའི་མཛེ་རོ་ལགས་སམ། ། དེ་ལ་སུ་ཡང་འཇུ་བ་
མི་གདའ་ལགས་པ། ། སྟན་འབོག་གྲུལ་གྱི་སྟེང་ན་ཚེར་མ་ཡོད་དམ། ། སྟོན་
ཆེན་ཚོ་སྟན་ཐོག་ཏུ་མི་ཚུགས་གདའ་བ། ། འདུལ་ཁྲིམས་འདི་འབད་པ་དོན་
མེད་ཅིག་ལགས་སམ། ། རབ་བྱུང་བཙུན་པ་ཚོ་འདུལ་ཁྲིམས་མི་བསྲུང་གདའ་
བ། ། གནས་རི་ཁྲོད་ན་ཧོར་བན་གྱི་ཇག་པ་ཡོད་དམ། ། སྒོམ་ཆེན་ཚོ་གྲོང་ཡུལ་



73
བོད་ཀྱི་གནའ་རབས་རྩོམ་རིག
འགྲིམས་ཤིང་གདའ་བ། ། བར་དོའི་གནས་ན་སྐྱེ་སྒོ་ཞེན་ནམ། ། ཉ་མ་ཚོ་ཕྱི་
བདར་རེམ་ཞིང་གདའ་བ། ། ཚེ་ཕྱི་མའི་ཡུལ་ན་སྣམ་རིན་ཆེའམ། ། ཨ་ནེ་
བཙུན་མ་ཚོ་སྣམ་ ཐགས་རེམ་ཞིང་གདའ་བ། ། འཁོར་བ་འདི་སྟོངས་ཀྱིས་
དོགས་པ་ལགས་སམ། ། སྐྱ་བཙུན་མེད་བུ་སློབ་རེམ་ཞིང་གདའ་བ། ། ཚེ་ཕྱི་
མའི་ཡུལ་ན་བཟའ་བཏུང་ཡོད་དམ། ། ཡོན་བདག་ཕོ་མོ་ཚོ་སྦྱིན་པ་མི་གཏོང་
གདའ་བ། ། ཡ་གི་དགའ་ལྡན་ལྷ་ཡུལ་ན་སྡུག་བསྔལ་ཡོད་དམ། ། དེ་རུ་འགྲོ་མི་
ཚོ་ཉུང་བར་གདའ་བ། ། མ་གི་དམྱལ་བའི་ཡུལ་ན་བདེ་སྐྱིད་ལྡན་ནམ། ། ཁ་
དྲག་པ་ཚོ་སུས་ཐོབ་བྱེད་ཅིང་གདའ་བ། །
ཞེས་པ་ལྟ་བུའོ། །
དེའི་ཕྱིར། མི་ལ་རས་པས་རང་གི་ཐུགས་སྲས་རས་ཆུང་རྡོ་རྗེ་གྲགས་པ་
ལ་ལེགས་ཉེས་སྤང་བླང་གི་དབྱེ་བ་མ་ནོར་བར་འབྱེད་དགོས་པའི་བསླབ་བྱ་
གནང་བ་སྟེ། དཔེར་ན།
བུ་གཅིག་ གསོན་ དང༌ རས་ཆུང་ བ། ། ད་ ལྟ་ དམ་ ཆོས་ དར་ ལགས་
ཀྱང་། ། ཆོས་འདྲ་མིན་མང་བོས་བསྲེས་བསླད་བྱས། ། བླ་མ་སློབ་དཔོན་བྱེད་
མི་མང་། ། ཁ་བཟང་འདོད་ གཏམ་ཆགས་པར་སྨྲ། ། བརྒྱུད་པ་བཟང༌རྒྱུ་
འདོམས་ཤིག་ཕ་ཡི་བུ། །
ཞེས་པ་ལྟ་བུའོ། །
མི་ལ་རས་པའི་བསླབ་བྱ་འདི་ནི་ལོ་ངོ་དགུ་བརྒྱ་ལྷག་གི་ཡར་སྔོན་ལ་ཁོང་
གི་ཐུགས་སྲས་རས་ཆུང་བ་ལ་གནང་བ་ཡིན་མོད། འོན་ཀྱང་ད་ཡོད་ཀྱི་དོན་
སྙིང་དང་ལྡན་པ་ཞིག་གོ ། །
བཞི་བ། མི་ལ་རས་པའི་མགུར་འབུམ་གྱི་སྒྱུ་རྩལ་རང་བཞིན།
མི་ལ་རས་པའི་མགུར་འབུམ་དུ་ཕྱོགས་བསྒྲིགས་བྱས་པའི་མི་ལ་རང་



74 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གིས་བཞེངས་པའི་མགུར་གླུ322ཡོད་པ་དེ་རྣམས་ཀྱི་བརྗོད་བྱའི་དོན་ཕུན་སུམ་
ཚོགས་པ་ཞིག་ཡིན་ལ། ཕྱི་རོལ་ཡུལ་གྱི་འཇིག་རྟེན་དུ་གནས་པའི་ཉི་ཟླ་སྐར་
གསུམ་གྱི་འཆར་ནུབ་དང་། རླུང་སྤྲིན་ཆར་གསུམ་གྱི་རྒྱུ་ཕྱོགས། མཚོ་དང་
མཚེའུ། རི་དང་ནགས་ཚལ། གནམ་ལ་འཕུར་དགུ་དང་ས་ལ་འཛུལ་དགུ་ཚང་
མར་དཔེ་བླངས་ཏེ་རྗོད་བྱེད་ཀྱི་ཚིག་སྙན་མོ་ལ་བརྟེན་ནས། བརྗོད་བྱའི་དོན་
རྣམས་གོ་བདེ་བར་སྟོན་པ་ནི་མི་ལ་རས་པའི་མགུར་གྱི་ཁྱད་ཆོས་མངོན་པར་
གསལ་བ་ཞིག་གོ ། དེ་དག་ཅུང་ཟད་ཅིག་འཆད་ན། །
གཅིག དཔེ་ལ་བརྟེན་ནས་དཔེ་ཅན་གོ་བར་བྱེད་པ། དཔེར་ན།
ཕྱི་སྣང་བ་དཔེ་རུ་བསྟན་མ་བསྟན། ། སྣང་བ་དཔེ་རུ་བསྟན་ཙ་ན། །
གསེར་ལོ་ཐང་དཀར་དེ་དང་གཅིག ། གཡུ་ལོ་མེ་ཏོག་དེ་དང་གཉིས། ། ཕུ་ཡི་
ཤེའུ་དེ་དང་ གསུམ། ། མདའ་ཡི་འབྲས་དྲུག་ལེགས་དང་བཞི། ། ཟ་འོག་
ཁྲིགས་སེ་དེ་དང་ལྔ། ནོར་བུ་རིན་ཆེན་དེ་དང་དྲུག ། ཚེས་གསུམ་ཟླ་བ་དེ་
དང་བདུན། ། མི་བུ་རིན་ཆེན་དེ་དང་བརྒྱད། ། སྔོན་ཆད་ཚིག་ལ་སྐྱོར་མ་
མྱོང་། ། གླུ་དེ་ཡི་ཕྱི་རྗེས་མ་བཟློས་ན། ། ཚིག་དེའི་དོན་གྱི་བརྡ་མི་ཁྲོལ། །
ཚིག་དེ་དོན་དང་སྦྱོར་ཙ་ན། ། གསེར་ལོ་ཐང་དཀར་དགུང་དང་ཡལ། ། དེས་
ཀྱང་སྒྱུ་མའི་དཔེ་ཅིག་མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་
སོམས་ལ་ལྷ་ཆོས་མཛོད། ། གཡུ་ལོ་མེ་ཏོག་སད་ཀྱིས་འཁྱེར། ། དེས་ཀྱང་སྒྱུ་
མའི་དཔེ་ཅིག་མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་སོམས་ལ་
ལྷ་ཆོས་མཛོད། ། ཕུ་ཡི་ཤེའུ་ཆུང་མདའ་ཡིས་བསད། ། དེས་ཀྱང་སྒྱུ་མའི་དཔེ་
ཅིག་མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་སོམས་ལ་ལྷ་ཆོས་
མཛོད། ། མདའ་ཡི་འབྲས་དྲུག་ཟོར་བས་བརྔས། ། དེས་ཀྱང་སྒྱུ་མའི་དཔེ་
ཅིག་མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་སོམས་ལ་ལྷ་ཆོས་
མཛོད། ། ཟ་འོག་ཁྲིགས་སེ་གཟོང་གིས་དྲས། ། དེས་ཀྱང་སྒྱུ་མའི་དཔེ་ཅིག་
མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་ སོམས་ལ་ལྷ་ཆོས་



བོད་ཀྱི་གནའ་རབས་རྩོམ་རིག
75
མཛོད། ། ནོར་བུ་རིན་ཆེན་རྙེད་ནས་སྟོར། ། དེས་ཀྱང་སྒྱུ་མའི་དཔེ་ ཅིག་
མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་ སོམས་ལ་ལྷ་ཆོས་
མཛོད། ། ཚེས་གསུམ་ཟླ་བ་ཤར་ནས་རྒས། ། དེས་ཀྱང་སྒྱུ་མའི་དཔེ་ཅིག་
མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་ སོམས་ལ་ ལྷ་ཆོས་
མཛོད། ། མི་ བུ་ རིན་ ཆེན་ སྐྱེས་ ནས་ ཤི། ། དེས་ ཀྱང༌ སྒྱུ་ མའི་ དཔེ་ ཅིག་
མཚོན། ། དེ་ཡང་མི་རྟག་ཚུལ་དུ་གདའ། ། དོན་དེ་ལ་ སོམས་ལ་ ལྷ་ ཆོས་
མཛོད། །
ཅེས་པ་ལྟ་བུའོ། ། ་
མགུར་གླུ་འདི་ནི་མི་ལ་རས་པས་དད་ལྡན་གྱི་བུ་སློབ་རྣམས་ལ་འདི་སྣང་
ཐམས་ཅད་སྒྱུ་མ་ཡིན་ལ། དུས་སྐད་ཅིག་ཙམ་ལའང་མི་རྟག་པས། དོན་དེ་ལ་
སོམས་ལ་ཁྱེད་ཅག་བུ་སློབ་རྣམས་ཀྱིས་ཀྱང་ལྷ་ཆོས་གྱིས་ཤིག་ཅེས་བསྐུལ་བའི་མི་
རྟག་དཔེ་བརྒྱད་ཀྱི་མགུར་ཞིག་གོ ། འདིའི་ནང་དུ་གསེར་ལོ་འབར་བའི་ཐང་
དཀར་དང༌། གཡུ་ལོ་རྒྱུས་པའི་མེ་ཏོག དེའི་གསེབ་ན་གནས་པའི་ཤེའུ། སོ་
ནམ་ཞིང་གི་འབྲས་དྲུག གོས་རི་མོ་ཅན་གྱི་ཟ་འོག དགོས་འདོད་འབྱུང་
བའི་ནོར་བུ། ཚེས་གསུམ་ནམ་མཁའི་ཟླ་བ། དལ་འབྱོར་ཐོབ་པའི་མི་ལུས་
བཅས་དཔེ་བརྒྱུད་དྲངས་ཏེ། དེ་རྣམས་ནི་མིག་ལ་མཛེས་ཤིང་། ཡིད་དུ་འོང་
བ། བདེ་བདེ་སྐྱིད་སྐྱིད་ལྟར་མཐོང་ན་ཡང་། དོན་ལ་སྙིང་བོ་ཅུང་ཟད་ཙམ་
ཡང་མེད་དེ། ཐང་དཀར་དགུང་ལ་ཡལ་བ་དང་། མེ་ཏོག་སད་ཀྱིས་བཅོམ་པ།
ཤེའུ་ཆུང་མདའ་ཡིས་བཀུམ་པ། འབྲས་དྲུག་ཟོར་བས་བརྔས་པ། ནོར་བུ་
གཞན་གྱིས་བརྐུས་པ། ཉ་ཟླ་གང་ནས་བྲི་བ། མི་རྣམས་སྐྱེས་ནས་འཆི་བ་
སོགས་རྐྱེན་ངན་གློ་བུར་བ་འབྱུང་རྒྱུ་ཡོད་པ་བསྟན་ནས། ཆོས་ལ་རྣམ་པར་
བསྐུལ་བའོ། །
གཉིས། རྟོག་པ་འཆར་ཡན་རིང་ལུགས་ཀྱི་རྣམ་པ་དང་ཟབ་མོ་ཆོས་ཀྱི་ལྟ་
བ་གཉིས་ཟུང་དུ་སྦྲེལ་བ། དཔེར་ན།



76
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཡང་དཔྱིད་གསུམ་སོས་ཀའི་ཟླ་བ་ལ། ། བོད་མི་རེས་ཞིང་རེ་རྨོ་ཙ་ན། །
རྣལ་འབྱོར་ང་ཡང་ཞིང་ཅིག་རྨོ། ། གཞི་ཉོན་མོངས་ཐ་བའི་ཞིང་ས་ལ། ། སྔོན་
འགྲོ་དད་པའི་ལུད་ཅིག་བཀྲམས། ། བདུད་རྩི་ལྔ་ཡི་བརླན་གྱིས་སྦངས། ། བློ་
དང་ལྡན་པའི་ཞིང་མཁན་གྱིས། ། འཁྲུལ་རྟོག་མེད་པའི་ས་བོན་བཏབ། །
གཉིས་མེད་ གླང་ བོ་ དོར་ སྡེབས་ནས། ། ཤེས་ རབ་ ལྡན་ པའི་ ཐོང་ གཤོལ་
བཏགས། ། དམ་ ཚིག་ ལྡན་ པས་ སྣ་ ཁྲིད་ དེ། ། ཡེངས་ པ་ མེད་ པའི་ ཐོང་
བཙུགས་ནས། ། བརྩོན་འགྲུས་མྱུར་པོའི་ལྕགས་བཅུག་པས། ། ཐ་བ་སྲ་ཡང་
ཕེད་དེ་མཆི། ། བྱང་ཆུབ་མྱུ་གུ་ཐོན་ཏེ་མཆི། ། འབྲས་བུ་དུས་སུ་སྨིན་ཏེ་
མཆི། ། ཁྱོད་འཇིག་རྟེན་འདི་ཡི་སོ་ནམ་མཁན། ། ང་སྐྱེ་བ་གཏན་གྱི་སོ་ནམ་
མཁན། ། སྟོན་ཐོག་སུ་མང་བལྟ་ཡང་བལྟ། ། ནམ་ཕུགས་སུ་སྐྱིད་འགྲན་ཡང་
འགྲན། །
ཞེས་པ་ལྟ་བུ་སྟེ། འདི་ནི་རྟོག་པ་འཆར་ཡན་རིང་ལུགས་ཀྱི་རྣམ་པ་དང་
ཟབ་མོ་ཆོས་ཀྱི་ལྟ་བ་གཉིས་ཟུང་དུ་འབྲེལ་བའི་རྩོམ་ཉམས་ཤིག་ཡིན་ལ། འཚོ་
བའི་རྨང་གཞི་ལྡན་ལ་སྙན་ངག་གི་རོ་ཕུན་སུམ་ཚོགས་པ་ཞིག་འཛོམས་པར་མ་
ཟད། དཔེ་རྣམས་དོན་དང་མཐུན་ལ། དོན་རྣམས་དཔེ་ལས་གོ་བའི་རྩོམ་
ཉམས་ཁྱད་པར་ཅན་ཞིག་ཀྱང་རེད། མགུར་གླུ་དེ་དག་ལས། མི་ལ་རས་པ་ནི་
བོད་ཀྱི་གླུ་བ་ཞིག་ཡིན་པར་མ་ཟད། སྙན་ངག་མཁན་ཕུལ་དུ་བྱུང་བ་ཞིག་ཀྱང་
ཡིན་པ་བདེན་དཔང་བྱས། དཔེར་ན། །
མི་ལའི་རྒྱལ་སྲིད་འདི་ལྟར་ཡིན། ། དད་པ་འཁོར་ལོ་རིན་པོ་ཆེ། ། ཉིན་
མཚན་དགེ་བའི་ལས་ལ་སྦྱོར། ། ཡེ་ཤེས་ནོར་བུ་རིན་པོ་ཆེ། ། རང་གཞན་ཀུན་
གྱི་རེ་བ་སྐོང་། ། ཚུལ་ཁྲིམས་བཙུན་མོ་རིན་པོ་ཆེ། ། རབ་ཏུ་མཛེས་པའི་རྒྱན་
གྱིས་སྤྲས། ། བསམ་གཏན་བློན་པོ་རིན་པོ་ཆེ། ། བསོད་ནམས་ཡེ་ཤེས་ཚོགས་
གཉིས་བསགས། ། ཁྲེལ་ཡོད་གླང་བོ་རིན་པོ་ཆེ། ། སངས་རྒྱས་བསྟན་པའི་
ཁུར་ཆེན་ཁྱེར། ། བརྩོན་འགྲུབ་རྟ་མཆོག་རིན་པོ་ཆེ། ། ཉོན་རྨོངས་བདག་



བོད་ཀྱི་གནའ་རབས་རྩོམ་རིག
མེད་ཡུལ་དུ་སྐྱེལ། ། ཐོས་བསམ་དམག་དཔོན་རིན་པོ་ཆེ། ། ལོག་རྟོག་དགྲ་ཡི་
དམག་དཔུང་འཛོམས། ། ཁྱེད་རྒྱལ་སྲིད་འདི་དང་ལྡན་གྱུར་ན། ། རྒྱལ་པོའི་
དཔལ་དང་གྲགས་པ་ཐོབ། ། མི་མཐུན་ཕྱོགས་ལས་རྣམ་པར་རྒྱལ། ། ཆབ་
འོག་དགེ་བཅུའི་ལས་ལ་འཁོད། །
ཅེས་རྒྱལ་སྲིད་སྣ་བདུན་ལ་སྦྱར་བའི་མགུར་འདི་ལ་ནི་སྙན་ངག་གི་རྒྱན་
ཕུན་སུམ་ཚོགས་པས་མཛེས་པར་བྱས། རྒྱལ་སྲིད་སྣ་བདུན་ལ་སྦྱར་བའི་མགུར་
འདི་དང་། དུས་ཕྱིས་ཀྱི་སྙན་ངག་མཁན་པོ་གུང་ཐང་བསྟན་པའི་སྒྲོན་མེས་
མཛད་པའི་རྗེ་དཀོན་མཆོག་འཇིགས་མེད་དབང་བོའི་རྣམ་ཐར་གྱི་མཇུག་ཏུ། །
གཏམ་འདི་སྲིད་པའི་ཚ་གདུངས་སེལ་བའི་གདུགས། སྨྲ་མཁས་ཡོངས་
ཀྱི་མགྲིན་ པར་ ཆོས་ ཀྱི་ དུང་། ། སྐལ་ བཟང་ ཡིད་ ལ་ དགེ་ མཚན་ དཔལ་
བེའུའི། ། བཀྲ་ཤིས་རི་མོའི་རྣམ་པར་གནས་གྱུར་ཅིག ། མཛད་པའི་ཆུ་མཚོ་
མཛེས་བྱེད་པད་མ་དཀར། ། གསང་གསུམ་གཏིང་མཐར་རོལ་པའི་གསེར་གྱི་
ཉ། ། དགེ་ལེགས་བདུད་རྩིའི་བགོ་སྐལ་ནོད་པ་ཡི། ། རིན་ཆེན་བུམ་བཟང་དུ་
ཡང་འགྱུར་བར་སྨོན། ། དད་བརྩོན་བློ་གྲོས་ལྟེ་བ་ལས་ཐོན་པའི། ། ལེགས་
བཤད་རྩིབས་སྟོང་རྫོགས་པའི་འཁོར་ལོ་འདིས། ། ལུང་རྟོགས་ཡོན་ཏན་ཡངས་
པའི་ས་ཆེན་ལ། ། དབང་སྒྱུར་ཆོས་ཀྱི་རྒྱལ་སྲིད་ཐོབ་པར་ཤོག །
ཅེས་བཀྲ་ཤིས་རྟགས་བརྒྱུད་ལ་སྦྱར་བའི་སྙན་ངག་གཉིས་ཀྱི་སྒྱུ་རྩལ་གྱི་
མཐོ་དམན་སུ་ཞིག་གིས་འབྱེད་པར་ནུས་སམ།
གསུམ། རང་བྱུང་ཁམས་ཀྱི་ཡུལ་ལྗོངས་རྣམ་པར་བཀོད་པ།
མི་ལ་རས་པའི་མགུར་གླུའི་ནང་དུ། རང་བྱུང་ཁམས་ཀྱི་ཡུལ་ལྗོངས་ལ་
བསྟོད་པའི་མགུར་གླུའང་མི་ཉུང་བ་ཞིག་མཆིས་པ་དང༌། མགུར་གླུ་དེ་དག་
གིས་ཕ་ཡུལ་གྱི་ཡུལ་ལྗོངས་མཛེས་ཤིང་ལྟ་ན་སྡུག་པ་དང་། མཚར་སྡུག་ཡིད་
དབང་འཕྲོག་པའི་དཔེ་རིས་ཤིག་བྲིས་ཡོད་པར་མ་ཟད། མི་ལ་རས་པ་ཁོང་ཕ་
ཡུལ་ལ་དགའ་ཞེན་ཆེ་བའི་འདུན་མའང་མངོན་པར་མཚོན་ཡོད། དཔེར་ན།



78
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གནས་བྱང་ཆུབ་རྫོང་གི་དབེན་གནས་འདི། ། ཕུ་ན་ལྷ་བཙན་གངས་
དཀར་མཐོ། ། མདའ་ན་ཡོན་བདག་དད་ལྡན་མང་། །རྒྱབ་རི་དར་དཀར་
ཡོལ་བས་བཅད། ། མདུན་ན་དགོས་འདོད་ནགས་ཚལ་སྤུངས། ། སྤང་གཤོང་
ནེའུ་གསིང་ཆེ་ལ་ཡངས། ། དྲི་ལྡན་ཡིད་འོང་པད་མ་ལ། ། རྐང་དྲུག་ལྡན་པའི་
དར་དིར་ཅན། ། རྫིང་བུ་ལྟེང་ཀ་ཆུ་ངོགས་ལ། ། ཆུ་བྱ་མགྲིན་པ་ཀྱོག་ནས་བལྟ།
། ལྗོན་ཤིང་རྒྱས་པའི་ཡལ་ག་ལ། ། མཛེས་པའི་བྱ་ཚོགས་སྐད་སྙན་སྒྱུར། ། དྲི་
བཞོན་ཡོར་བུས་བཏབ་པ་ལ། ། རྐང་འཐུང་ཡལ་གས་གར་སྟབས་བྱེད། །
མཐོ་ཞིང་བསིལ་བའི་ལྗོན་ཤིང་རྩེར། ། སྤྲ་སྤྲེའུ་ཡང་རྩལ་སྣ་ཚོགས་བྱེད། ། སྔོ་
འཇམ་ཡངས་པའི་གསིང་མ་ལ། ། རྐང་བཞི་དུད་འགྲོ་ཟས་ལ་བཀྲམ། ། དེ་
དག་སྐྱོང་བྱེད་རྫི་བོ་རྣམས། ། གླུ་དང་གླིང་བུས་སྐད་སྙན་སྒྱུར། ། འཇིག་རྟེན་
སྲེད་པའི་ཁོལ་བོ་རྣམས། ། ཟང་ཟིང་ལས་བྱེད་ས་གཞི་ཁེབས། ། །
ཞེས་པ་ལྟ་བུའོ། །
མགུར་གླུ་འདི་ལྟ་བུ་ནི་མི་ལ་རས་པའི་མགུར་འབུམ་གྱི་ཉིང་བཅུད་ལྟ་བུ་
ཡིན་ལ། རྩོམ་པ་པོ་རྣམས་ཀྱིས་སློབ་སྦྱོང་བྱེད་དགོས་པའི་རྩོམ་ཉམས་ཤིག་རེད།
གལ་སྲིད་ཁྱེད་རང་བྱང་ཆུབ་རྫོང་གི་གནས་ལ་འགྲུལ་བསྐྱོད་བྱེད་དུ་འགྲོ་མྱོང་
མཁན་ཞིག་ཡིན་ན། ཁྱེད་ལའང་ངོ་མཚར་གྱི་འཆར་སྣང་དེ་ལྟ་བུ་ཞིག་སྐྱེས་
སྲིད་ལ། འགྲོ་མ་མྱོང་བ་ཞིག་ཡིན་ན་ཡང་མི་ལའི་མགུར་འདི་བཀླགས་ཚེ་
དབེན་གནས་དེའི་མཛེས་ སྡུག་གི་ཡུལ་ལྗོངས་དང་། ཁྱད་འཕགས་ཀྱི་དགེ་
མཚན་རྣམས་ཇི་མ་ཇི་བཞིན་དུ་མཐོང་ཐུབ། དབྱར་ཟླ་དྲུག་པའི་ནང་དུའང་རི་
རྩེ་ཡི་གངས་དཀར་མི་ཞུ་བར་དངུལ་འོད་ལམ་ལམ་དུ་འཁྱུག་པ་དང་། རི་བོའི་
སྐེད་དུ་སྨུག་པ་ལང་ལོང་དུ་རྒྱུ་བ། མདུན་ཕྱོགས་སུ་ནགས་ཚལ་ཚང་ཚིང་རྒྱས་
པ། ཡངས་ཤིང་རྒྱ་ཆེ་བའི་སྤང་ལྗོངས་ལ་མེ་ཏོག་སྣ་ཚོགས་ཁྲ་ཆིལ་ལེར་བཞད་
པ་དང༌། དེ་ལ་བུང་བ་གཞོན་ནུ་འཁོར་ཞིང་སྙན་པའི་གླུ་དབྱངས་དར་དིར་
སྒྲོག་པ། མཚོ་ཡི་རྫིང་བུ་དང་ལྟེང་ཀའི་ངོགས་སུ་ཆུ་བྱ་ཕོ་མོ་བག་ཕེབས་སུ་རྒྱུ་བ་



79
བོད་ཀྱི་གནའ་རབས་རྩོམ་རིག
དང་། དེ་རྣམས་ཀྱིས་སྒེག་ཉམས་དང་བཅས་ཏེ་ཐག་རིང་ནས་ཕེབས་པའི་
མགྲོན་པོ་ལ་མགྲིན་པ་བཏེག་སྟེ་བལྟ་བ། ལྗོན་ཤིང་ཡལ་གའི་སྟེང་ན་སྤུ་མདོག་
བཀྲ་བའི་བྱ་དང་བྱིའུ་རྣམས་ཀྱིས་སྐད་སྙན་སྒྲོག་པ། སྐབས་རེར་བསེར་མ་རླུང་
གི་ཕོ་ཉ་འོངས་ཏེ་རྐང་འཐུང་གི་ཡལ་ག་རྣམས་ཤིག་ཤིག་ཏུ་གཡོ་བ་ནི་མཛེས་
མས་གར་སྟབས་བྱེད་པ་དང་འདྲ་བ། དེར་མ་ཟད་ལྗོན་ཤིང་མཐོན་པོའི་རྩེ་ན་
རྩེད་འཇོ་ལ་དགའ་བའི་སྤྲ་དང་སྤྲེའུ་རྣམས་ཀྱིས་རང་སྣང་གང་མོས་ཀྱིས་ཡང་
རྩལ་སྣ་ཚོགས་སྦྱོང་བ། རྩྭ་ཐང་དུ་རྟ་ནོར་ལུག་གསུམ་ལ་སོགས་པའི་རྐང་བཞི་
དུད་འགྲོ་རྣམས་ཀྱིས་ཁེངས་པ་དང་། ཕྱུགས་རྫི་རྣམས་ཀྱིས་ཀྱང་དགའ་བའི་
ཉམས་དང་བཅས་ཏེ་གླུ་དང་གླིང་བུ་གཏོང་བ། དེའི་ཁོར་ཡུག་ཏུ་གནས་པའི་
མི་རྣམས་ཀྱང་ཁོམ་ལོང་མེད་པར་སོ་སོའི་ལས་ལ་བྲེལ་བ་སོགས་ནི་ཕ་ཡུལ་ལ་
བསྟོད་པའི་གླུ་དབྱངས་བརྗིད་ཉམས་དང་ལྡན་པ་ཞིག་གོ །
གཞན་ཡང་། མི་ལ་རས་པ་ལ་ཕྱི་ནང་གསུམ་གྱི་རྫོང་བཅོ་བརྒྱད་ཡོད་པ་
དང་། དེ་དག་ནི་ཁོང་གི་སྒྲུབ་གནས་ཡིན་པས་ས་དེའི་རང་བྱུང་གི་ཡུལ་ལྗོངས་
དང༌། དུས་བཞིའི་གནམ་གཤིས་ཀྱི་འགྱུར་ལྡོག་བཅས་ལ་རྒྱུས་ཆེ་བ་དང་། དེ་
ལ་སྐྱེས་པའི་ནགས། བཞུར་བའི་ཆུ། འཕུར་བའི་བྱ་སོགས་ནི་རྣལ་འབྱོར་བ་
ཁོང་གི་སྐྱོ་གྲོགས་ཡིན་སྟབས། ཡུལ་དེ་གའི་རི་ཆུ་བྱ་བྱེའུ་རྣམས་ལ་བརྩེ་དུང་
ཟབ་མོ་ཡོད་པ་ནི་སྨོས་མ་དགོས། དཔེར་ན། ལྷ་སྨན་བཀྲ་ཤིས་ཚེ་རིང་མའི་རི་
བོ་ལ་བསྟོད་པའི་མགུར་ལས།
གངས་འདི་ཁྱོད་ཀྱིས་ཤེས་མ་ཤེས། ། གངས་ འདི་ཁྱོད་ཀྱིས་ མ་ཤེས་
ན། ། ལྷ་སྨན་བཀྲ་ཤིས་ཚེ་རིང་ཡིན། ། སྐེད་པ་ཡན་ཆད་རྩེ་མོ་མཐོ། ། ཟུར་
གསུམ་དུང་གི་བཤོས་བཟང་འདྲ། ། མགུལ་ཆུ་དངུལ་གྱི་དྲ་བ་ལ། ། ཉི་འོད་
འཆར་བ་གཞན་བས་སྔ། ། ཅོད་ཕན་ཤེལ་གྱི་ཟུར་ཕུད་ལ། ། རྒྱུན་དུ་སྤྲིན་
དཀར་ལྡིང་བ་ཡིན། ། སྐེད་པ་མན་ཆད་རྨང་གཞི་ལ། ། ན་བུན་སྐྱི་བུན་རྒྱུན་དུ་
འཐིབས། ། ཆར་མི་དྲག་དལ་བུ་རྟག་ཏུ་འབབ། ། འཇའ་འོད་མཆོད་སྤྲིན་



80 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
རྟག་ཏུ་འཆར། ། དེ་ཕྱུགས་ཀྱི་རྨ་གཡང་འཛོམས་པའི་རྟགས། ། རི་དྭགས་
མང་བོ་རྒྱུན་དུ་འཁོར། ། མེ་ཏོག་སྤང་རྒྱན་སྣ་ཚོགས་བཀྲ། ། སྨན་ནུས་པ་ཅན་
རྣམས་དེ་ན་སྐྱེ། ། དེ་ལྷ་སྨན་གངས་ཀྱི་ཆེ་བརྗོད་ཡིན། ། མི་ང་ཡི་སྒྲུབ་གནས་
ཆེ་ཤོས་ཡིན། །
ཞེས་པ་ལྟ་བུའོ། །
གནའ་དེང་གི་རྩོམ་པ་པོ་སུ་ཞིག་ཡིན་ཡང་། རང་བྱུང་ཁམས་ཀྱི་ཡུལ་
ལྗོངས་དཔེ་རུ་དྲངས་པའམ་ཡང་ན་ཡུལ་ལྗོངས་ཀྱི་གནས་ཚུལ་བཀོད་པ་རྣམས་
ནི་བརྗོད་བྱའི་དོན་ངེས་ཅན་ཞིག་ལ་དམིགས་པ་ཡིན་པས། མི་ལ་རས་པའི་
མགུར་གླུའི་ནང་གི་དཔེ་རྣམས་ཀྱང་དེ་དང་མཚུངས་པ་ཡིན་ཏེ། དཔེར་ན།
ཡོལ་མོ་སྟག་ཕུ་སེང་གེ་རྫོང་། ། སྟག་མོ་ངར་སྐད་སྐྱི་ཤ་ཚ། ། དེས་དབང་
མེད་སྐུ་མཚམས་དམ་དུ་བཅུག ། ང་སྟག་ཕྲུག་གི་རྩེད་འཕྱོ་སྙིང་རྗེ་སྐྱེ། ། དེས་
དབང་མེད་དུ་བྱང་སེམས་བསྒོམ་དུ་བཅུག ། སྤྲེའུའི་རྩི་སྒྲ་ཞེ་ལ་གཅུགས། །
དེས་དབང་མེད་དུ་སྐྱོ་ཤས་སྐྱེ་རུ་བཅུག ། སྤྲེ་ཕྲུག་ཀུ་སྒྲ་དགོད་སྙིང་འདོད། །
དེས་དབང་མེད་དུ་སེམས་བསྐྱེད་བསྒོམ་དུ་བཅུག ། ཁུ་བྱུག་གི་ངག་སྐད་ཡིད་
རྩ་སྐྱོ། ། དེས་དབང་མེད་དུ་མཆི་མ་འཆོར་དུ་བཅུག ། ཅོ་གའི་འགྱུར་སྐད་རྣ་
བར་སྙན། ། དེས་དབང་མེད་དུ་རྣ་བ་སྙན་དུ་བཅུག ། བྱ་རོག་གི་སྐད་སྒྲ་སྣ་
ཚོགས་པ། ། རྣལ་འབྱོར་འདུག་གྲོགས་སེམས་ལ་ཕན། །
ཞེས་པ་ལྟ་བུའོ། །
བཞི། འགྲོ་བ་མི་ཡི་ཕྱི་ལུས་ཀྱི་རྣམ་པ་ཉེ་བར་བཀོད་པ།
མི་ལ་རས་པའི་མགུར་འབུམ་ནང་དུ། མཛེས་ཤིང་ལྟ་ན་སྡུག་པའི་རང་
བྱུང་ཁམས་ཀྱི་ཡུལ་ལྗོངས་ཀྱི་སྐོར་མཆིས་པར་མ་ཟད། མིའི་ཆ་ལུགས་དང་།
གཟུགས་བྱད་ སོགས་བཀོད་ པའི་ མགུར་ ཡང་ མཆིས་ ཤིང་། སྤྱིར་བཏང་དུ་
མགུར་དེ་དག་ཀྱང་གསོན་ཉམས་དང་ལྡན་པ་ཞིག་སྟེ། དཔེར་ན། །
དྲང་བོར་སྐྱེས་པའི་ལུས་པོ་སྒུར། ། བརྟན་པོར་བཞག་ ཀྱང་ གོམ་པ་



བོད་ཀྱི་གནའ་རབས་རྩོམ་རིག
81
འཁྱོར། ། ནག་པོར་སྐྱེས་པའི་སྐྲ་ལོ་དཀར། ། དབང་བོའི་དྭངས་མ་མིག་ཀྱང་
འགྲིབས། ། ཡན་ལག་གཙོ་བོ་མགོ་བོ་འཁོར། ། སྒྲ་རྣམས་ཉན་བྱེད་རྣ་བ་
འོན། ། མཁུར་ཚོས་ ཁྲག་གི་རྒྱ་ མཚོ་ སྐམས། ། བྱད་ཀྱི་ རྒྱས་ ཤིང་ སྣ་ཡང་
ཞོམ། །རུས་པའི་དྭངས་མ་དུང་སོ་བུད། ། སྨྲ་བའི་རྒྱལ་པོ་ལྕེ་ཡང་ལྡིབ། །
ཤིག་སྲོའི་བུ་ལོན་བསད་བཞིན་མང་། །ཟས་དང་གཉེན་མདུན་བསྡུས་ཀྱང་
འབྲོས། ། སྡུག་བསྔལ་ཡི་ཆད་སྤངས་ཤིང་འཁོར། ། བདེན་པར་སྨྲས་ཀྱང་ཉན་
མཁན་མེད། ། གཅེས་པར་གསོས་པའི་བུ་ཚ་སྡང་། ། བསགས་ཚད་བྱིན་ལ་
དྲིན་གཟོ་མེད། ། ཤི་འཕྱིས་ཟེར་ཞིང་དམོད་མི་མང་། །
ཞེས་པ་ལྟ་བུར་མཚོན་ན། འདི་ནི་ལུས་ཀྱི་འབྱུང་བཞི་རྒུད་པའི་རྒན་པོ་
ཞིག་གི་མི་སྡུག་པའི་ཉམས་འགྱུར་བཀོད་པ་སྟེ། ལང་ཚོ་ཡོལ་བའི་རྒན་པོ་དེ་ལོ་
དང་ནམ་ཟླའི་དབང་གིས་དྲང་མོར་སྐྱེས་ པའི་ལུས་པོ་ཐུར་དུ་སྒྱུར་བ་དང་།
ལམ་ལ་འགྲོ་བའི་ཚེ་ན་གོམ་པ་བརྟན་པོར་སྤོས་ཀྱང་ འཁྱར་འཁྱོར་བྱེད་པ།
མགོ་སྐྱེས་སྐུ་ཡང་ཁ་དོག་ནག་པོ་ནས་དཀར་བོར་གྱུར་པ། དབང་བོ་རྣམས་ཀྱི་
དྭངས་མ་དཔྲལ་བའི་མིག་ཀྱང་ཁོག་ལ་ཇིབ་པ། ཡན་ལག་རྣམས་ཀྱི་གཙོ་བོ་
མགོ་བོ་ཡང་ཡམ་ཡོམ་དུ་འཁོར་བ། སྒྲ་རྣམས་འཛིན་པར་བྱེད་པའི་རྣ་བའང་
འོན་པར་གྱུར་པ། ལང་ཚོ་རྒྱས་པའི་དུས་ཀྱི་འགྲམ་པའི་མཁུར་ཚོས་དམར་པོ་
དེ་ཡང་ཁ་དོག་སྐྱ་བོར་གྱུར་པ། སྣ་ནི་གཉེར་མ་བསྡུས་ཏེ་འཁུམས་ཤིང་། ཁ་ཡི་
དུང་སོ་དཀར་བོ་རྣམས་ཀྱང་ལྷུང་བ། ལྕེ་ལྡིབ་ཅིང་སྨྲ་བརྗོད་མི་དག་པ། ལུས་
ལ་ཤིག་དང་སྲོ་མ་ཡིས་ཁེངས་པའི་ཁྱད་ཆོས་རྣམས་རང་བཞིན་བརྗོད་པའི་ཚུལ་
གྱིས་བཀོད་པ་དང་། དྲིན་ཆེན་ལ་དྲིན་གཟོ་མི་བྱེད་པའི་གཉེན་ཉེ་དུ་དང༌། ཐ་
ན་རང་གི་བུ་བུ་མོ་རྣམས་ཀྱིས་ཀྱང་ཁ་ཡ་མི་བྱེད་པར་མ་ཟད། ད་དུང་རྒས་
འཁོགས་འདི་ཤི་རྒྱུ་འཕྱི་དྲགས་སོང་ཟེར་ནས་དམོད་པ་འབོར་བའི་ཚུལ་ཀྱང་
བྲིས་འདུག འདི་ལས་རྒན་པོ་སྡུག་བསྔལ་གྱི་ནང་དུ་ལྷུང་བ་རྣམས་ལ་གདུང་
སེམས་འཛིན་པ་དང་། ཁྲེལ་གཞུང་མེད་པའི་ཉེ་དུ་བུ་ཚ་རྣམས་ལ་སྡང་སེམས་



82 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཅངས་ཡོད་པའང་ཤེས་ཐུབ་ཅིང་། ཀློག་མཁན་རྣམས་ལ་དགའ་སྡང་གི་དབྱེ་
བ་གསལ་བོར་སྟོན་པ་འདིའང་མི་ལ་རས་པའི་མགུར་གྱི་སྒྱུ་རྩལ་གྱི་ཤུགས་ལས་
བྱུང་བ་ཡིན་ནོ། །
ལྔ། མི་ལ་རས་པའི་མགུར་གླུའི་རྗོད་བྱེད་ཀྱི་ཚིག་རྣམས་སྙན་ཞིང་གོ་བདེ་
བ་དང་། སྡེབ་སྦྱོར་ལེགས་པར་མ་ཟད། ཡུལ་སྐད་དང་གྲོང་ཚིག་གིས་མ་གོས་
པར་ཕལ་སྐད་སྤྱིར་བཏང་བའི་རྨང་གཞིའི་ཐོག་ཏུ་སྒྱུ་རྩལ་གྱི་ཉམས་འགྱུར་ཐོན་
པར་བྱས་པ་ཞིག་སྟེ། དཔེར་ན། །
འབུ་ཚེ་ཟད་གྲོག་མའི་ཚང་སྒོ་བཞིན། ། བདག་ཀྱང་ཨ་ནེའི་སྒོ་དྲུང་
སླེབས། ། གཅན་གཟན་ཁྱི་ཡི་ཕོ་ཉ་བཀྱེ། ། སྟོབས་མེད་ལུས་ཀྱིས་གཡུལ་ངོ་
སྤྲད། ། དྲག་སྔགས་ཚིག་ངན་དམོད་པ་ཡིས། ། བློ་མུག་ཁོང་གཟེར་གཏིང་
ནས་སློང་། ། ཚུགས་ཤིང་བེར་ཀའི་མཚོན་ཆར་གྱིས། ། བདག་ལུས་ཟུག་རྔུ་ན་
ཚས་བཀང་། ། རིན་ཆེན་སྲོག་དང་དོ་བྲལ་བྱུང༌། །
ཞེས་དང་། ཡང་ན།
ཚང་མང་ཀ་བཞི་གདུང་བརྒྱད་དེ། ། དུས་དེང་སང་སེང་གེའི་ཡ་མགལ་
འདྲ། ། མཁར་ཟུར་བཞི་ལོགས་བརྒྱུད་རྩེ་དང་དགུ། ། དུས་དེང་སང་བོང་
བུའི་རྣ་བ་འདྲ། ། བཤོས་ཞིང་འོར་མ་གྲུ་གསུམ་དེ། ། དུས་དེང་སང་འཇག་
མའི་ཡུལ་དུ་སོང་། ། གཉེན་ཉེ་བ་ཕ་སྤུན་རེ་བ་རྣམས། ། དུས་དེང་སང་དགྲ་
བོར་དམག་ཏུ་ལངས། ། ཕ་བཟང་མི་ལ་ཤེར་རྒྱལ་དེ། ། དུས་དེང་སང་བྱུང་
བའི་རྗེས་ཀྱང་མེད། ། ཨ་མ་མྱང་ཚ་དཀར་རྒྱན་དེ། ། དུས་དེང་སང་རུས་ཀྲང་
ཁོག་པ་ཅིག །
ཅེས་པ་ལྟ་བུའོ། །
མདོར་ན། མི་ལའི་མགུར་གྱི་རྗོད་བྱེད་ཚིག་རྣམས་གསོན་ཉམས་ལྡན་ལ།
གཞན་ཡིད་འཕྲོག་པའི་ཁྱད་ཆོས་དང་ལྡན་པ་ཞིག་ཡིན་ལ། སྡེབ་སྦྱོར་ཚིག་གི་
རྒྱ་མཚོ་ལྟ་བུ་ཞིག་གོ །



བོད་ཀྱི་གནའ་རབས་རྩོམ་རིག
83
དོན་ཚན་དགུ་བ། འཛམ་གླིང་གེ་སར་རྒྱལ་པོའི་སྒྲུང་
དང་པོ། འཛམ་གླིང་གེ་སར་རྒྱལ་པོའི་སྒྲུང་།
བྱུང་འཕེལ་གྱི་ལོ་རྒྱུས།
དེ་ཡང་འཛམ་གླིང་གེ་སར་རྒྱལ་པོའི་སྒྲུང་ནི་གནའ་སྔ་མོ་ནས་བོད་རིགས་
མི་དམངས་ ཁྲོད་དར་ཞིང་ཁྱབ་པའི་བོད་ རིགས་མི་དམངས་ཀྱི་དཔའ་བོའི་
རྟོགས་པ་བརྗོད་པའི་ལོ་རྒྱུས་ཀྱི་སྙན་རྩོམ་ཆེས་རིང་མོ་ཞིག་དང་ཆེས་ཁྱད་དུ་
འཕགས་པ་ཞིག་ཡིན་ཞིང་། ལོ་རྒྱུས་ཀྱི་སྙན་རྩོམ་རིང་མོ་འདི་ནི། བོད་བཙན་
པོའི་རྒྱལ་ཁབ་སིལ་བར་ཐོར་རྗེས་ཀྱི་དུས་རབས་དགུ་བའི་སྨད་དང་དུས་རབས་
བཅུ་གཅིག་པའི་སྟོད་ལ་མདོ་དབུས་ཁམས་གསུམ་ལས་ཁམས་ཀྱི་སྟོད་ཕྱོགས་སུ་
འཁྲུངས་པའི་གླིང་གེ་སར་གྱི་རྨད་དུ་བྱུང་བའི་མཛད་འཕྲིན་དང༌། རྒྱལ་གཅེས་
ཀྱི་དགོངས་པ། འཐབ་འཛིང་གི་སྙིང་སྟོབས། ཁྱད་འཕགས་ཀྱི་བློ་གྲོས་བཅས་
ལོ་རྒྱུས་ཀྱི་དོན་དངོས་གཞིར་བཟུང་ཞིང་། གནས་སྐབས་དེའི་རྒྱ་ཆེ་བའི་བོད་
རིགས་མི་དམངས་ཀྱི་ཐུན་མོང་གི་ཤེས་རིག་དང་། ཐུན་མོང་གི་བློ་གྲོས། ཐུན་
མོང་གི་འདོད་མོས་ལ་རྣམ་པར་བརྟེན་ནས་བྱུང་བ་ཞིག་ཡིན་པས། གངས་ཅན་
བོད་ཀྱི་འདས་ཟིན་པའི་སྤྱི་ཚོགས་ཀྱི་ཆབ་སྲིད་དང༌། དཔལ་འབྱོར། དམག་
དོན། རིག་གནས་སོགས་ལ་རྒྱུས་ལོན་དང་ཞིབ་དཔྱོད་མཛད་པར་རབ་ཏུ་མཁོ་
བའི་ཡིག་ཆ་རིན་ཐང་གཞལ་དུ་བྲལ་བ་ཞིག་ཡིན་ལ། དུས་སྐབས་དེའི་བོད་
རིགས་མི་དམངས་ཀྱི་ཡུལ་སྲོལ་གོམས་འདྲིས། འཚོ་བའི་སྤྱོད་སྟངས། ཆོས་



84
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལུགས་དད་མོས། བསམ་བློའི་ཤེས་རྟོགས། སྐད་ཆའི་སྒྱུ་རྩལ། མཛེས་དཔྱོད་
རིག་པ། རིན་ཐང་ལྟ་ཚུལ། ཕུགས་བསམ་རེ་འདུན། དགའ་སྡང་ཆགས་ཞེན་
ལ་སོགས་ཀུན་ནས་མཚོན་པའི་རིན་ཆེན་མེ་ལོང་ལྟ་བུ་ཞིག་ཀྱང་ཡིན་ནོ། །
ལོ་རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་འདི་ཉིད་ཐོག་མར་ལྷ་གླིང་
གབ་ཙེ་དགུ་སྐོར་ དང་ འཁྲུངས་ སྐོར་རྟ་རྒྱུགས་ རྒྱལ་འཇོག བདུད་འདུལ།
ཧོར་གླིང་གཡུལ་འགྱེད་སོགས་བྱུང་བ་དང་། ཕྱིས་ཀྱི་དུས་ཡུན་རིང་བོའི་ལོ་
རྒྱུས་འཕེལ་རིམ་ཁྲོད། རྒྱ་ཆེ་བའི་བོད་རིགས་མི་དམངས་ཀྱི་མོས་འདུན་མཆོག་
དང་བློ་གྲོས་རྩལ་ལས་ཕྱོགས་བཞིའི་དགྲ་བཞི་བཏུལ་ཚུལ་དང་རྫོང་ཆེན་བཅོ་
བརྒྱད་ཕབ་ཚུལ་སོགས་བརྗོད་དོན་རྒྱ་ཆེ་ཞིང་རྨད་དུ་བྱུང་བ་དང་། རྗོད་བྱེད་
ཉམས་འགྱུར་ལྡན་ཞིང་ཁྱད་དུ་འཕགས་པའི་སྒྲུང་དཔེ་གང་མང་ཞིག་བྱུང་ཞིང་
འཕེལ་ལ། དར་ཞིང་རྒྱས་པར་གྱུར་པ་རེད། །
ད་ལྟ་ཕྱོགས་བསྒྲིགས་དང་པར་བསྐྲུན་བྱས་པ་ལྟར་ན། སྒྲུང་དཔེ་ཁག་
བརྒྱ་དང་ཉི་ཤུ་ལྷག་མཆིས་པས། རྒྱ་གར་གནའ་རབས་ཀྱི་མ་ཧཱ་བྷ་ར་ཏ་དང་
རྒྱལ་པོ་རཱ་མ་ཎའི་རྟོགས་བརྗོད། གནའ་རབས་ཀེ་རི་སི་རྒྱལ་ཁབ་ཀྱི་ཧོ་མཱའི་ལོ་
རྒྱུས་སྙན་རྩོམ་རིང་མོ་ཡེ་ལེ་ཡཱ་ཐི་དང་ཨོ་ཏི་སེ་དག་ལས་རིང་དུ་བརྒལ་བས། དེ་
ལ་བོད་ཀྱི་རྩོམ་པ་པོ་དང་གླིང་སྒྲུང་ཞིབ་འཇུག་པ་འཇམ་དཔལ་རྒྱ་མཚོ་མཆོག་
གིས། རིང་ཚད་ཁོ་ནའི་སྟེང་ནས་བལྟས་ནའང་། འཛམ་གླིང་གེ་སར་རྒྱལ་
པོའི་སྒྲུང་ནི་འཛམ་གླིང་སྟེང་ན་སྙན་གྲགས་ཆེ་བའི་དཔའ་བོའི་བྱུང་བ་བརྗོད་
པའི་སྙན་རྩོམ་རིང་མོ་དེ་དག་གི་སྤྱི་བསྡོམས་ལས་ཀྱང་རིང་ནས་རིང་དུ་བརྒལ་
བ་རེད། ཅེས་གསུངས་པ་ལྟར་རོ། །
ལོ་རྒྱུས་གྱི་བྱུང་བ་བརྗོད་པའི་སྙན་རྩོམ་རིང་མོ་འདི་རྒྱལ་ཁབ་ནང་རོལ་གྱི་
སོག་རིགས་དང་ཧོར་རིགས། འཇང་རིགས་སོགས་མི་རིགས་ཁྲོད་དུ་དར་ཞིང་
ཁྱབ་པར་མ་ཟད། བལ་བོ་དང་། ཕྱི་སོག འབྲུག་ཡུལ། འབྲས་ལྗོངས་
སོགས་ཕྱིའི་རྒྱལ་ཁབ་མི་ཉུང་བ་ཞིག་ཏུའང་གནའ་སྔ་མོ་ནས་དར་ཁྱབ་ཏུ་སོང་



s5
བོད་ཀྱི་གནའ་རབས་རྩོམ་རིག
ཡོད། དེར་བརྟེན། ཏང་གི་སྐབས་བཅུ་གསུམ་པའི་ཚང་འཛོམས་གྲོས་ཚོགས་
འཚོགས་པ་ནས་བཟུང་མི་རིགས་སྲིད་ཇུས་དངོས་འབབ་ལག་བསྟར་མཛད་པ་
དང་། དེ་དང་མཚུངས་སུ་རྒྱལ་ཁབ་ཕྱི་ནང་གི་འབྲེལ་ཡོད་ལས་ཁུངས་ཀྱིས་
འཛམ་གླིང་གེ་སར་རྒྱལ་པོའི་སྒྲུང་འཚོལ་སྡུད་དང༌། ལེགས་བསྒྲིགས། དཔེ་
བསྐྲུན་བཅས་གང་ལེགས་མཛད་ལ། དེ་ལ་སློབ་སྦྱོང་དང་ཞིབ་འཇུག་མཛད་
པའི་མཐོ་རླབས་ཀྱང་རབ་དང་རིམ་པར་འཕྱུར་བཞིན་ཡོད། །
ད་ལྟ་འཛམ་གླིང་གེ་སར་རྒྱལ་པོའི་སྒྲུང་དབྱིན་ཇིའི་ཡི་གེ་དང་། ཧྥ་རན་
སེའི་ཡེ་གེ ཨུ་རུ་སུའི་ཡེ་གེ རྒྱ་གར་གྱི་ཡི་གེ སོག་པོའི་ཡི་གེ འཇར་མན་
གྱི་ཡི་གེ སེ་ཕན་ཡི་གེ ལཱ་ཏིན་ཡི་གེ རྒྱའི་ཡི་གེ་སོགས་རྒྱལ་ཁབ་དང་མི་
རིགས་ཁག་གི་ཡིག་རིགས་གང་མང་ཞིག་ལ་བསྒྱུར་ནས་རྒྱལ་ཁབ་སོ་སོའི་རྩོམ་
རིག་གི་བང་མཛོད་ཁྲོད་ན་ལྷམ་མེར་སྣང་ཞིང་། འཛམ་གླིང་མི་རིགས་སོ་སོའི་
འདྲེན་བྱེད་ཀྱི་དཔལ་དུ་ལྷན་ནེར་བརྗིད་ཅིང་མཆིས་སོ། །
-------ཉེན་ང
གཉིས་པ། གླིང་གེ་སར་དང་འཛམ་གླིང་གེ་སར་རྒྱལ་པོའི་སྒྲུང་།
གླིང་གེ་སར་རྒྱལ་པོ་ནི་བོད་ཀྱི་ལོ་རྒྱུས་སྟེང་དངོས་སུ་བྱུང་བའི་བོད་རིགས་
མི་དམངས་ཀྱི་དཔའ་བོ་ཞིག་ཡིན་པའི་སྐོར་ལ།
1. པཎ་ཆེན་སྐུ་ཕྲེང་བཞི་བ་བློ་བཟང་ཆོས་ཀྱི་རྒྱལ་མཚན་གྱི་ཡོངས་འཛིན་
རིན་པོ་ཆེ་བློ་བཟང་ཚུལ་ཁྲིམས་མཆོག་གིས། གླིང་གེ་སར་རྒྱལ་པོ་ནི་རྒྱལ་པོ་
དར་མ་འུ་དུམ་བཙན་གྱི་གཞུག་དང་ཇོ་བོ་ཨ་ཏི་ཤའི་སྔོན་དུ་བྱུང་བའི་མི་ཞིག་
ཡིན་ཞེས་གསུངས། དེ་ལྟར་ཡིན་ན། རྒྱལ་པོ་དར་མ་འུ་དུམ་བཙན་ནི་སྤྱི་ལོ་
842ལ་འདས་པར་བཤད་ཅིང་། ཇོ་བོ་ཨ་ཏི་ཤ་ནི་སྤྱི་ལོ་1042ལ་བོད་དུ་ཕེབས་
པ་དང་སྤྱི་ལོ་1054ལ་འདས་པས། གླིང་གེ་སར་རྒྱལ་པོ་ནི་དུས་རབས་དགུ་



86
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བའི་སྨད་དང་དུས་རབས་བཅུ་གཅིག་པའི་སྟོད་ལ་བྱུང་བ་ཞིག་ཡིན་དགོས། །
2. བྲག་ དགོན་ པ་ ཞབས་དྲུང་དཀོན་ མཆོག་བསྟན་ པ་ རབ་ རྒྱས་ ཀྱིས་
མཛད་པའི་མདོ་སྨད་ཆོས་འབྱུང་ལས། རྨ་ཆུའི་སྟོད་རྒྱུད་ནི་གླིང་གེ་སར་རྒྱལ་
པོས་དབང་བསྒྱུར་བའི་ས་ཆ་ཡིན་ཞིང༌། གླིང་གེ་སར་རྒྱལ་པོ་ནི་ལྕགས་ཕོ་བྱི་
བའི་ལོའམ་ཆུ་མོ་སྤྲུལ་གྱི་ལོ་ལ་འཁྲུངས་ཞེས་འཁྲུངས་ལོ་ མི་འདྲ་བ་གཉིས་
གསུངས་ཡོད། དེ་ལྟར་ཡིན་ན། ལྕགས་ཕོ་བྱི་བའི་ལོ་ནི་སྤྱི་ལོ་1060ལ་བབས་
པ་དང་ ཆུ་མོ་སྦྲུལ་གྱི་ལོ་ནི་སྤྱི་ལོ་1053ལ་བབས་འདུག་གོ ། །
3. མཁས་པ་སུམ་པ་ཡེ་ཤེས་དཔལ་འབྱོར་གྱིས་གླིང་གེ་སར་རྒྱལ་པོ་ནི་རྨ་
ཆུ་དང་འབྲུ་ཆུ། རྫ་ཆུ་གསུམ་མཐའ་བསྐོར་ནས་འབབ་པའི་གནས། སྡེ་དགེ་
ས་ཆའི་གཡས་ཕྱོགས་ཀྱི་འབྲོག་སྡེ་རུ་རུས་རྒྱུད་ལྡོང་གླིང་གཉིས་ལས་གླིང་ཚང་
ནས་སྐུ་འཁྲུངས་ཤིང་། འཁྲུངས་ནས་ཡུན་རིང་མ་འགོར་བར་ཨ་ཁུ་ཁྲོ་ཐུང་
གིས་རྨ་སྨད་དུ་བསྐྲད་པ་ཡིན་ཞེས་གསུངས།
4. ཀ་ཐོག་རིག་འཛིན་ཚེ་དབང་ནོར་བུ་མཆོག་གིས། གླིང་གེ་སར་དུ་
གྲགས་པ་ཡང་གནམ་ལྡེ་འོད་སྲུང་ནས་འདི་ཡབ་སྲས་ཀྱི་རིང་ལ་བྱུང་བར་མངོན།
རླངས་ཀྱི་ཨ་མེས་བྱང་ཆུབ་འདྲེ་བཀོལ་གྱི་སྦྱིན་བདག་གེ་སར་གྱིས་བྱས་ཤིང་།
བྱང་ཆུབ་འདྲེ་བཀོལ་རང་ཉིད་གུ་རུ་པདྨའི་སྤྲུལ་བ་དང༌། གེ་སར་ཁྲི་སྲོང་ལྡེ་
བཙན་གྱི་སྤྲུལ་བར་ཁས་བླངས་ཤིང་། གེ་ སར་ལོ་གྱ་བརྒྱད་ཐུབ་ པའི་ལུང་
བསྟན་མཛད་ཚུལ་རླངས་ཀྱི་པོ་ཏི་བསེ་རུར་ཡོད་པས་གེ་སར་ནམ་བྱུང་གི་དུས་
དེས་ཤེས་པས་དེ་ལས་དུས་སྔ་བ་དང་འཕྱི་བར་མ་སེམས་ཤིག་ཅེས་གསུངས། །
5. རྒྱལ་ དབང་ལྔ་བ་བློ་ བཟང༌ རྒྱ་ མཚོ་ མཆོག་ གིས། མཚོ་ བཟང་ ལྷ་
གཟིགས་ཀྱི་སྲས་ཨ་མི་བྱང་ཆུབ་འདྲེ་འཁོལ་ཏེ། དགུང་ལོ་བརྒྱད་ལ་ཨོ་རྒྱན་དུ་
བྱོན་པ་དང་། སྲིན་པོ་བཏུལ་ནས་ཕྱིར་བྱོན་པའི་ཚེ་ཡི་དམ་གྱི་ལྷ་ཞལ་གཟིགས་
པ་དང༌། གེ་སར་གྱིས་གླིང་ཡུལ་དུ་ལན་གཉིས་གདན་དྲངས་པའི་ཕྱི་མའི་ཚེ།
ཕ་བོང་གྲ་བ་རྟ་འདྲ་བ་ལ་ཆིབས་ནས་ཕྱོགས་བཞིར་གདོན་ཆེན་པོ་བཞི་བཏུལ་



བོད་ཀྱི་གནའ་རབས་རྩོམ་རིག
བ་སོགས་རྫུ་འཕྲུལ་ནི་མཐའ་ཡས་ཞེས་གསུངས།
6. མཁས་དབང་ཚེ་ཏན་ཞབས་དྲུང་མཆོག་གིས། རྒྱ་གར་གྱི་པཎྜི་ཏ་ནོར་
བཟང་གྲགས་པས་ཙཱནྡྲ་བྱཱ་ཀ་ར་ཎའི་ཡན་ལག་རབ་ཏུ་བྱེད་པ་སྨྲ་བའི་སྒོ་ཞེས་བྱ་
བ་ཞིག་བརྩམས་པ་ལས། འདི་དང་དཔལ་ལྡན་ནཱ་རོ་པ་གཉིས་ཀྱི་སློབ་མ་པཎྜི་
ཏ་སྨྲི་ཏི་ཛྙཱ་ན་ཀཱི་རྟི(དྲན་པ་ཡེ་ཤེས་གྲགས་པ)བོད་དུ་ཕེབས་ནས་འབྲོམ་སྟོན་པ་
དང༌། གླིང་གེ་སར་རྒྱལ་པོའི་སློབ་དཔོན་མཛད། མཐར་ཁམས་ཀྱི་ཀློང་ཐང་
དུ་ཡུན་རིང་བཞུགས་ཤིང་། བོད་ཀྱི་སྐད་ཡིག་ལ་བྱང་བར་ལོབས་པ་ན། རྒྱ་
གཞུང་དུ་མ་རང་འགྱུར་དུ་མཛད་སྐབས་སྒྲ་དང་སུམ་རྟགས་གང་ལའང་མཁོ་ཆེ་
བའི་དག་ཡིག་སྨྲ་སྒོ་མཚོན་ཆ་ཞེས་བྱ་བ་བརྩམས་ནས་བོད་སྐད་ལྟར་རང་འགྱུར་
དུ་མཛད། ཅེས་པ་ནི་མཁས་པ་རྣམས་ལ་ཡོངས་སུ་གྲགས་པའི་གཏམ་མོ། །
ཞེས་གསུངས།
7. མི་ཕམ་འཇམ་དཔལ་རྒྱས་པའི་རྡོ་རྗེ་སོགས་མཁས་དབང་དུ་མས་
གླིང་གེ་སར་རྒྱལ་པོ་རབ་བྱུང་དང་པོའི་ས་སྟག་སྤྱི་ལོ་1038ལ་སྐུ་འཁྲུངས་ཤིང༌།
ཤིང་སྤྲུལ་སྤྱི་ལོ་1125ལ་འདས་པར་བཞེད་དོ། །
8. དེང་ སྐབས་ ཀྱི་ཞིབ་འཇུག་པ་ཚོའི་འདོད་ཚུལ་ནི། གོང་གསལ་
མཁས་པ་རྣམས་ཀྱིས་གསུངས་པའི་རབ་བྱུང་དང་པོའི་ལྕགས་བྱི (སྤྱི་ལོ1060)
དང༌། རབ་བྱུང་དང་པོའི་ས་ཕོ་སྟག (སྤྱི་ལོ1038)གི་ལོ་ལ་སྐུ་འཁྲུངས་པ་
གཙོར་འཛིན་ པ་ ཡིན་ཡང་། གྲུབ་ ཐོབ་ པ་ བྱང་ ཆུབ་ འདྲེ་ བཀོལ་ ནི་ སྤྱི་ལོ་
968ལོར་ སྐུ་ འཁྲུངས། དགུང་ ལོ་ བརྒྱ་ དང་ བརྒྱད་ བཞུགས་ ནས་ སྤྱི་ ལོ་
1076ལོར་སྐུ་གཤེགས་པ་དང༌། འཁྲུངས་གླིང་མེ་ཏོག་ར་བ་ལས་གླིང་གེ་སར་
རྒྱལ་པོ་ས་སྟག་ལ་འཁྲུངས་ཞེས་བྱུང་ཞིང་། ས་ སྟག་ནི་སྤྱི་ལོ་979ལ་བབས་
འདུག་པས། གླིང་གེ་སར་དགུང་ལོ་གྱ་བརྒྱད་བཞུགས་པ་ལྟར་བརྩིས་ན་སྤྱི་ལོ་
1076ལོར་སྐུ་གཤེགས་པ་ཡིན་ནམ་སྙམ། །
དེས་ན། གླིང་གེ་ སར་རྒྱལ་ པོ་ ནི་ བོད་ཀྱི་ལོ་ རྒྱུས་ སྟེང་ དངོས་ སུ་ སྐུ་



88 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འཁྲུངས་པའི་སྐྱེས་བུ་དམ་པ་ཞིག་ཡིན་ཞིང་ཁོང་འཚོ་ཞིང་བཞེས་པའི་དུས་
སྐབས་དེའི་བོད་སྤྱི་ཚོགས་ཀྱི་གནས་ཚུལ་ནི། རྒྱལ་པོ་དར་མ་འུ་དུམ་བཙན་
འདས་རྗེས། སྲས་འོད་སྲུང་དང་ཡུམ་བརྟན་གཉིས་ནང་མ་འཆམས་པར་ས་
གནས་བཅད་བཟུང་བགྱིས་པས་རྒྱལ་ཁབ་སིལ་བུར་འཐོར་བ་དང༌། རྗེས་སུ་ས་
གནས་བཅད་བཟུང་བྱེད་པའི་གྲུབ་མཐའི་ཕྱོགས་ཁག་མང་བོས་ཕན་ཚུན་ནང་
འཁྲུག་དང་ནང་དམེ་བགྱིད་པའི་འཐོར་རླུང་རྒྱུན་མ་ཆད་པར་བསླངས་པའི་
ཐོག་ལ། མཐའ་ བཞིའི་ རྒྱལ་ ཁབ་ དག་ གིས་ གླགས་ དང་ བསྟུན་ ནས་ མཐོ་
འཚམས་པ་དང་ཟིལ་ཤུགས་ལ་བརྟེན་ནས་བཙན་འཛུལ་བྱས། དེའི་སྟབས་
ཀྱིས་རྒྱ་ཆེ་བའི་བོད་རིགས་མི་དམངས་ནི་གཉའ་གནོན་དང་བཤུ་གཞོག་མྱོང་
བའི་གཞི་མར་གྱུར་ལ། བཙན་འཛུལ་དང་ཁྲལ་དགུས་མནར་བའི་ཕོངས་པོར་
གྱུར། རང་དབང་དང་བདེ་སྐྱིད་བྲལ་བའི་ཁོལ་བོར་གྱུར་ཞིང་། སྲོག་དབང་
དང་གོ་ཆ་ཤོར་བའི་བཟུང་དམག་ལྟ་བུར་གྱུར་པ་རེད། ཡིན་ནའང་ཤེས་རབ་
ཆེ་ལ་བློ་གྲོས་ལྡན་པའི་བོད་རིགས་མི་དམངས་ཀྱིས་ཐོག་མཐའ་བར་གསུམ་དུ་
ནང་འཁྲུག་དང་གཉའ་གནོན་ལ་གྱེན་རྒོལ་བྱས་ནས། མཐུན་སྒྲིལ་དང་གཅིག་
གྱུར་ལ་རེ་མོས་མཛད། ཁ་བྲལ་དང་དབང་རྩོད་ལ་ངོ་རྒོལ་བྱས་ནས། སྤྱི་
མཐུན་དང་ཞི་བདེ་ལ་ཡིད་སྨོན་མཛད། བཙན་འཛུལ་དང་དབང་བསྒྱུར་ལ་
ཕྱིར་རྒོལ་བྱས་ནས། ཕ་ཡུལ་མཐོ་སྒང་དང་ཁ་བ་རི་བ་སྲུང་སྐྱོབ་མཛད། དེ་
ལྟར་འཐབ་རྩོད་བྱེད་པའི་གོ་རིམ་ཁྲོད་དུ། ཕྱོགས་བཞིའི་དགྲ་བཞི་འདུལ་བའི་
རྡོ་རྗེ་ལྷ་དམག་གམ་བཙན་པོའི་མགོ་བོ་འགེམས་པའི་གནམ་ལྕགས་ཐོག་མདའ།
ཉག་ཐག་བདེ་ལ་འགོད་པའི་གཉེན་པོའམ་གཉོམ་ཆུང་བྱམས་པར་སྐྱོང་བའི་ཕ་
མ་ལྟ་བུའི་བོད་མི་རིགས་ཀྱི་དཔའ་བོ་སྔར་བྱུང་མ་མྱོང་བ་ཞིག་འབྱོན་པར་རེ་
སྨོན་ཚད་མེད་བགྱིད་པ་དེ་ནི་དུས་སྐབས་དེའི་བོད་རིག་སྤྱི་ཚོགས་ཀྱི་བསམ་བློའི་
རླབས་རྒྱུན་དུ་གྲུབ་པ་རེད། དེ་ལྟ་བུའི་བསམ་བློའི་རླབས་རྒྱུན་གྱི་སྐུལ་འདེད་
འོག ཉམ་ཆུང་དབུལ་ཕོངས་ཀྱི་ཁྱིམ་ནས་སྐུ་འཁྲུངས་པའི་བོད་མི་རིགས་ཀྱི་



བོད་ཀྱི་གནའ་རབས་རྩོམ་རིག
89
དཔའ་བོ་གླིང་གེ་སར་རྒྱལ་པོ་ལ་ངང་ངམ་ཤུགས་ཀྱིས་དྲན་གསོ་དང་བསྔགས་
བརྗོད་བྱས་པ་ཡིན་ལ། རིམ་བཞིན་དུ་མདོ་དབུས་ཁམས་གསུམ་དུ་རླུང་ལྟར་
གྲགས་པའི་དམངས་ཁྲོད་ཀྱི་གཏམ་རྒྱུད་དུ་གྱུར་ཅིང་། རྗེས་སུ་དཔའ་བོའི་ལོ་
རྒྱུས་བརྗོད་པའི་ངོ་མཚར་གཏམ་རྒྱུད་དེ་དམངས་ཁྲོད་རྩོམ་རིག་གི་རྩོམ་སྟངས་
ལྟར་ཡི་གེར་བཀོད་ནས་འཛམ་གླིང་གེ་སར་རྒྱལ་པོའི་སྒྲུང་དུ་རྣམ་པར་གྲུབ་པ་
རེད། །
དེར་བརྟེན། འཛམ་གླིང་གེ་སར་རྒྱལ་པོའི་སྒྲུང་ནི་བོད་ཀྱི་ལོ་རྒྱུས་སྟེང་
དངོས་སུ་བྱུང་བའི་གླིང་གེ་སར་རྒྱལ་པོའི་གཏམ་རྒྱུད་ཀྱི་རྨང་གཞིའི་སྟེང་མྱུ་གུ་
འབུས་ཤིང་ལོ་འདབ་རྒྱས་ལ་མེ་ཏོག་བཞད་ཅིང་འབྲས་བུ་སྨིན་པ་དང༌། རིམ་
གྱིས་ས་སྟེང་ན་སྙན་པའི་རྫ་རྔ་ལྡིར་བའི་འཛམ་གླིང་གེ་སར་རྒྱལ་པོའི་སྒྲུང་ཞེས་
པའི་རྨད་བྱུང་དཔག་བསམ་གྱི་ལྗོན་ཤིང་ལྟ་བུ་འདི་བྱུང་བ་ཡིན་པ་རྟོགས་ཐུབ་
བོ། ། དེ་ལ་མཁས་པ་སུམ་པ་ཡེ་ཤེས་དཔལ་འབྱོར་གྱིས། གླིང་གེ་སར་ནི་ལོ་
རྒྱུས་སྟེང་བྱུང་བའི་མི་སྣ་ཞིག་ཡིན་ཡང་། འཛམ་གླིང་གེ་སར་རྒྱལ་པོའི་སྒྲུང་གི་
ནང་གི་གེ་སར་རྒྱལ་པོ་ནི། ལོ་རྒྱུས་སྟེང་བྱུང་བའི་གླིང་གེ་སར་རྒྱལ་པོ་རྨང་གཞི་
བྱས་ཐོག སྒྲོ་བཏགས་དང་འུད་བརྗོད་བྱས་ནས་རྒྱ་ཆེར་སྤེལ་བ་ཞིག་ཡིན་
སྟབས། ལོ་རྒྱུས་སྟེང་བྱུང་བའི་གླིང་གེ་སར་རྒྱལ་པོ་དངོས་མ་ལས་འདས་པའོ་
ཞེས་གསུངས་པ་ནི་རྩོམ་རིག་ལ་བློ་གྲོས་ཀྱི་འཇུག་པ་ཡངས་པའི་མཁས་པའི་
གཏམ་དུ་འཁུམས་སོ། །



90
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གསུམ་པ། འཛམ་གླིང་གེ་སར་རྒྱལ་པོའི་སྒྲུང་
གི་བསམ་བློའི་ནང་དོན།
ལོ་རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་འདིའི་ནང་དུ་བཙན་པོའི་
མགོ་བོ་འགེམས་པའི་གནམ་ལྕགས་ཐོག་མདའ། གཉོམ་ཆུང་ལེགས་པར་སྐྱོང་
བའི་དྲིན་ཅན་ཕ་མ། མེས་རྒྱལ་སྲུང་སྐྱོབ་མཛད་པའི་རྡོ་རྗེའི་ལྷ་དམག་ སྟེ།
གླིང་གེ་སར་ནོར་བུ་དགྲ་འདུལ་གྱིས་ཕྱོགས་བཞིའི་དགྲ་བཞི་བཏུལ་ནས་བོད་
འབངས་བདེ་ལ་བཀོད་ཅིང༌། རྫོང་ཆེན་བཅོ་བརྒྱད་ཕབ་ནས་ཕ་གླིང་ཡུལ་སྲུང་
སྐྱོབ་མཛད་པ་དང་། རིན་ཆེན་གཏེར་དགུ་བཏོན་ནས་འབྱོར་བ་གོང་དུ་སྤེལ་
ཞིང་རྒྱལ་ཁབ་ ཕན་བདེའི་དཔལ་གྱིས་རྣམ་པར་བསྐྱངས་པའི་དཔའ་ཉམས་
རིང་ལུགས་དང་རྒྱལ་གཅེས་རིང་ལུགས་ཀྱི་རྨད་བྱུང་སྙིང་སྟོབས་ལ་ཚད་མཐོན་
པོའི་སྒོ་ནས་བསྔགས་བརྗོད་ཀྱི་མེ་ཏོག་རྒྱ་ཆེར་གཏོར་ཡོད་པས། དེ་ནི་སྙན་
རྩོམ་འདིའི་རླབས་ཆེ་བའི་བསམ་བློའི་རང་བཞིན་དུ་མཛེས་པར་གྲུབ་པ་རེད། །
ཕྱོགས་བཞིའི་དགྲ་བཞི་བཏུལ་བ་དང་རྫོང་ཆེན་བཅོ་བརྒྱད་ཕབ་པ་གང་
ཡིན་ཡང་དེ་དག་གི་བསམ་བློའི་ནང་དོན་ནི། ཕྱིའི་བཙན་འཛུལ་པ་རྣམས་ཚར་
དུ་བཅད་ནས་བོད་འབངས་ཐམས་ཅད་བདེ་ལ་བཀོད་པ་དང་། མེས་རྒྱལ་གྱི་
མཐོ་སྒང་སྲུང་སྐྱོབ་མཛད་པ་དེ་ཡིན་པས། འདིར་དཔེ་མཚོན་ཙམ་བཀོད་ན།
ཧོར་གླིང་གཡུལ་འགྱེད་ལས། ཧོར་གུར་དཀར་རྒྱལ་པོས། །
......སེང་གཡུ་རལ་ངོམ་པའི་སྤྱན་ཟུར་ན། ། གཅན་ཝ་མོ་བྲོས་ཀྱང་ལ་
ཐང་མེད། ། སྟག་དམར་ཡག་འཛུམ་པའི་ཚང་སྒོ་ནས། ། རྟ་ཐོ་རུ་འདྲོགས་
རྒྱུག་ལ་ཐང་མེད། ། ཐིག་ལེ་གཟིག་གི་ངར་ལམ་ན། ། ཁྱི་ནག་སྡར་སྐད་ལ་ཐང་
མེད། །ཨ་ཐོང་སྤྱང་གི་འདུར་ལམ་ནས། ། གཡང་དཀར་འཐོར་ཡང་ལ་ཐང་



91
བོད་ཀྱི་གནའ་རབས་རྩོམ་རིག
མེད། ། འབུམ་དམག་དཔུང་བའི་གཞི་བརླུང་ལ། ། ཚོ་ཆུང་ཁྱིམ་འཛུལ་ལ་
ཐང་མེད། ། འདི་འདྲ་གནམ་ལྷའི་སྐུ་བསོད་ཡིན། ། དེ་ཚོ་ཧོར་སེར་རྙིང་མ་
ཡིན། ། དེ་ནས་ འབུམ་ དམག་ ཁྲ་བོ་འདི། ། སང་ ཉིན་ རྨ་ཆུ་ ཕར་ འབུད་
བྱེད། ། རྫོང་ཆེན་ ཐམས་ ཅད་སྒྱོགས་རྡོས་སྐྱེལ། ། མི་རྒོད་ ཐམས་ ཅད་ཁྱུ་
གསོད་བྱེད། ། གླིང་དཀར་མཐོང་སྨོན་ར་བ་འདི། ། དམར་བོ་མེ་དང་སྔོན་མོ་
ཆུ། ། འབྱུང༌ བ་ བཞི་ ཡི་ གསོས་ ལ་ འདེབས། ། སྐྱེ་ ཚད་ མི་ ལུས་ མགོ་ སྐེ་
འཕྲལ། ། བསགས་ཚད་རྒྱུ་ནོར་ཧོར་ལ་ལེན། ། ཐང་སྟོང་སྐྱ་མོར་མ་བཏང་
ན། ། ཧོར་ རྗེ་ སྟག་ ཞུ་ གུར་དཀར་ ང་། ། རལ་ ཆེན་ རྒྱལ་ རྒྱུད་ མིན་ པའི་
རྟགས། ། འབུམ་ཆེན་དཔུང་བ་མིན་པའི་རྟགས། །
ཞེས་ཧོར་གུར་དཀར་རྒྱལ་ པོས་ གླིང་ སེང་ལྕམ་འབྲུག་མོ་འཕྲོག་ པར་
འདོད་ནས། གདུག་རྩུབ་དང་གཏུམ་སྤྱོད་ལྡན་པའི་ཧོར་གྱི་འབུམ་ཆེན་དཔུང་
དམག་གླིང་དཀར་སྟོད་ལ་དཔུང་འཇུག་དང་བཙན་འཛུལ་བྱེད་པར་དྲག་ཏུ་
བསྐུལ་བས། ཧོར་དམག་གིས་གླིང་གི་མོ་མ་དྲང་ཐིག་གཙོས་བདེ་སྲུང་མི་བདུན་
དང་དཔའ་རྒྱ་ཚ་ཞལ་དཀར་སོགས་བཀྲོངས་པ་དང་། གཏེར་ཟོག་ནོར་བུ་
འཛད་མེད་པ་རྣམས་ཧམ་འཕྲོག་དང་སེང་ལྕམ་འབྲུག་མོ་བཙན་འཕྲོག་བྱས་
ནས་ཧོར་དུ་ཁྱེར། འཛམ་གླིང་གེ་སར་རྒྱལ་པོ་བདུད་ནས་ཕྱིར་ཕེབས་སྐབས།
གླིང་ལ་དེ་ལྟ་བུའི་ཆག་སྒོ་ཚད་མེད་པ་བཟོས་པ་གཟིགས་ནས། གླིང་གི་དཔའ་
རྟུལ་རྣམས་ལ་བཀའ་བསྒོས་མཛད་དེ་ བཙན་འཛུལ་ པ་ ཧོར་རྣམས་ཚར་དུ་
བཅད་ནས་དབང་དུ་བསྡུས་ལ། སེང་ཆེན་ནོར་བུ་དགྲ་འདུལ་མཆོག་གིས་
གཏུམ་སྤྱོད་ཡོངས་སུ་རྫོགས་པའི་ཧོར་གུར་དཀར་རྒྱལ་པོ་ལ་གསེར་སྲབ་མགོ་
བོར་བསྐོན། གསེར་སྒ་རྒྱབ་ཏུ་བསྟད། ཞབས་གཡས་པས་གུར་དཀར་རྒྱལ་པོ་
འོག་ཏུ་བརྫིས་ཏེ། གླུ་ཁྲོམ་ཆེན་གོང་བ་ཟིལ་གནོན་གྱི་རྟ་ལ་དྲངས་ནས། །
...ཕོ་ང་དང་ང་ངོ་མ་ཤེས་ན། ། ཤར་རྨ་ཁམས་གླིང་ཡུལ་ཁྲ་མོ་ན། །
འབྲུག་ལྷང་ལྷང་ནོར་བུའི་གདན་སྟེང་ན། ། སྙན་ལྷང་ལྷང་ཁུ་བྱུག་གྲགས་



92 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ན། ། དཔལ་བདེ་མཆོག་ནོར་བུའི་ཕོ་བྲང་གི། ། གླིང་སྐྱེས་བུ་སེང་ཆེན་རྒྱལ་པོ་
ཡིན། ། ཧོར་སེར་རྒྱལ་པོ་རང་སྣང་ཅན། ། སྔར་གང་བྱས་ལས་ཀྱི་འབྲས་བུ་
དེ། ། ད་སྨིན་པ་ཨེ་ཤེས་གུར་དཀར་དཔོན། ། ཤར་གླིང་དཀར་ཇ་མཁར་རིང་
མོ་དེར། ། མི་སུ་ཡིན་ནང་ལ་འགྲོ་བ་དཀའ། ། ཁྱོད་ཧོར་སེར་དམག་གིས་ཐལ་
ཕུང་བཟོས། ། ངའི་གླིང་ས་མཐོང་བ་ཀུན་སྨོན་དེར། ། གླིང་གཅེས་ཕྲུག་མེ་
ཏོག་འཐུ་དབང་མེད། ། ཁྱོད་ཁྱི་སེར་ཧོར་གྱིས་དམག་སྒར་བཏབ། ། ལྷ་གེར་
འཚོ་གླིང་གི་ཟོ་དོར་ལ། ། སྡེ་གླིང་རུས་རྡོག་པ་བཞག་ལེ་མིན། ། ཁྱོད་ཧོར་བ་
རི་རྒྱུག་ཐང་རྒྱུག་བྱས། ། རྨ་དེལ་ཡག་སྟག་ཐང་ཁྲ་མོ་དེར། ། གླིང་ཕུ་ནུས་
མདའ་རྩེ་ཆོག་ལེ་མིན། ། ཁྱོད་ཧོར་སེར་སྡུག་གིས་རྐང་བྲོ་འཁྲབ། ། དཔོན་
འབུམ་པའི་ཞལ་གྱི་དུང་ཟླ་ལ། ། མི་སུ་ཡིན་མིག་ཟུར་བལྟ་ནི་མེད། ། དགྲ་ཧོར་
བས་དུང་ཟླ་སྣུབ་པར་བྱས། ། ངའི་དཔའ་རྟུལ་ཕུ་ནུ་སུམ་ཅུ་ལ། ། བྱང་ཕུ་ནུས་
ཚིག་ཟུར་ཤོར་ས་མེད། ། ཁྱོད་ཧོར་བས་དཔུང་འགྲན་དགྲ་རུ་བཟུང༌། ། ད་
འགྱོད་པར་ ཨེ་ འདུག་ གུར་དཀར་དཔོན། ། ཤར་ གླིང་ མཐོང་བ་ཀུན་སྨོན་
དེ། ། གོང་མ་ལྷ་ཡི་དཀྱིལ་འཁོར་ཡིན། ། ཆོས་དུང་དཀར་མོ་རྒྱང་གྲགས་
གཙོས། ། གཏེར་ཟོག་ནོར་བུ་ཆ་བརྒྱད་དང༌། ། སྟག་སྒམ་རྣམ་སྲས་བང་
མཛོད་གཙོས། ། ཡང་ཟོག་ནོར་བུ་ཆ་དགུ་དེ། ། ཧོར་སེར་དམག་གིས་ཕྲོགས་
ནས་སོང་། ། གཉན་ཆེན་སྐུ་ལྷ་གེར་འཚོ་གཅིག ། རྨ་སྦོམ་ར་ཞལ་དཀར་
མཐོན་པོ་གཉིས། ། རྨ་སྟོད་རྩེ་ལྷ་བཅུ་གསུམ་གསུམ། ། སྟོང་བཟང་འོད་ཀྱི་
རྒྱལ་མོ་བཞི། ། རྨ་ལྕམ་ཁྲ་རྫོང་ཕྱག་མོ་ལྔ། ། གླིང་ཡུལ་ཟོ་དོར་སྤུན་ལྔ་ལ། །
ཧོར་སེར་དམག་གིས་ མནོལ་ བར་བྱས། ། དེ་ནས་བདུད་རྒན་གུར་དཀར་
བུ། ། མོ་མ་དྲང་ཐིག་གཙོ་བྱས་པའི། ། བདེ་སྲུང་མི་བདུན་ཤ་ལན་དགོས། །
ང་གླིང་ གི་ ལྷ་ ཆོས་ གཏོར་ དང༌ གཅིག ། ཕོ་ ང་ ལ་ འགྲན་ ཡ་ བཟུང་ དང་
གཉིས། ། དཔའ་རྒྱ་ཚོ་བཀྲོངས་ཀྱི་ཤ་ལན་གསུམ། ། གླིང་དཔའ་རྟུལ་བཀྲོངས་
ཀྱི་སྙིང་ནད་བཞི། ། གླིང་མི་མང་སྡུག་ལ་སྦྱར་དང་ལྔ། ། དེ་ལྔ་བྱས་པའི་རྣམ་



93
བོད་ཀྱི་གནའ་རབས་རྩོམ་རིག
སྨིན་ལ། ། མི་མ་ཤི་གསོན་སྙིང་ཁོག་ནས་ལེན། ། ཤ་ཁམ་གང་སྐྱ་ཁྲའི་ཁ་ཟས་
བྱེད། ། ཁྲག་ཕོར་གང་སྐྱ་ཁྲའི་བཏུང་བ་བྱེད། ། དཔའ་རྒྱུ་ཚའི་དགོངས་པ་
རྫོགས་ལེ་བཟོ། །
ཞེས་ཧོར་གུར་དཀར་རྒྱལ་པོ་ལྔ་བའི་ལམ་དུ་བརྫངས་པའི་གླུ་ཚིག་འདི་
ལས། གླིང་དཀར་སྟོད་ལ་འཕྲོག་བཅོམ་གསོད་གསུམ་བྱས་པའི་བཙན་འཛུལ་
པ་སེར་པོ་ཧོར་རྣམས་གླིང་གེ་སར་རྒྱལ་པོ་གཙོས་གླིང་དམག་གིས་རྩ་མེད་རྨེག་
མེད་དུ་བཏང་ནས་གླིང་དཀར་སྟོད་ཀྱི་ཡུལ་གྲུ་དང་མངའ་འབངས་སྲུང་སྐྱོབ་
མཛད་པ་རྣམ་པར་མཚོན། ། ་
དེ་དང་མཚུངས་པར་བདུད་འདུལ་ནི་བྱང་ཀླུ་བཙན་རྒྱལ་པོས་གླིང་གེ་
སར་རྒྱལ་པོའི་བཙུན་མོ་མེ་བཟའ་འབུམ་སྐྱིད་འཕྲོག་རྗེས། གླིང་གེ་སར་རྒྱལ་
པོས་དེ་ཕྱིར་ལེན་ཆེད་ཡར་ཁམས་བྱང་མའི་རི་རྒྱུད་དུ་ཕེབས་པ་ལས་བྱུང་བ་
དང་། འཇང་གླིང་གཡུལ་འགྱེད་ནི་ད་ལྟའི་ཡུན་ནན་ཞིང་ཆེན་གྱི་བྱང་རྒྱུད་
བདེ་ཆེན་རྫོང་དང་པོད་ལྗོངས་ཀྱི་སྨར་ཁམས་རྫོང་གཉིས་འདྲེས་མཚམས་སུ་
ཡོད་པའི་ཚྭ་ཁ་ཞེས་པ་ཕྱིར་ལེན་ཆེད་བྱུང་བ་དང་། མོན་གླིང་གཡུལ་འགྱེད་ནི་
གླིང་གེ་སར་རྒྱལ་པོ་མ་འཁྲུངས་བའི་སྔོན་ལ་ཨ་ཁུ་ཁྲོ་ཐུང་གིས་གླིང་གི་དཔོན་པོ་
བྱེད་སྐབས། ལྷོ་ཕྱོགས་མོན་གྱི་ཨ་ཆུང་གེ་རུ་དང་། སྨུག་ཆུང་སྒུར་རུ་གཉིས་
ཀྱིས་དམག་ཁྲི་ཚོ་བཅོ་ལྔ་ གླིང་ལ་དྲངས་ནས། གླིང་གི་སྟག་རོང་ཁྲོ་ཚ་རྔམ་
གཡག་དང་མི་ཆེན་རྒྱལ་བའི་ལྷ་འབུམ་སོགས་བསད་ཅིང་རྨས་ཤིང་། གཏེར་
ཟོག་ཧམ་འཕྲོག་བྱས་པའི་འཁོན་ལན་ལྡོག་པའི་ཆེད་བྱུང་བ་ཤ་སྟག་ཡིན་པས།
འཛམ་གླིང་གེ་སར་རྒྱལ་པོའི་སྒྲུང་གི་བསམ་བློའི་རང་བཞིན་ནི་དཔའ་ཉམས་
རིང་ལུགས་དང་རྒྱལ་གཅེས་རིང་ལུགས་ལ་བསྟོད་བསྔགས་མཛད་པ་དེ་ཡིན་
ནོ། །



94
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཞི་བ། འཛམ་གླིང་གེ་སར་རྒྱལ་པོའི་སྒྲུང་
གི་སྒྱུ་རྩལ་ཁྱད་ཆོས།
གཅིག བརྗོད་དོན་རླབས་ཆེ་ཞིང་སྒྲིག་གཞི་རྒྱ་ཆེ་བ།
འཛམ་གླིང་གེ་སར་རྒྱལ་པོའི་སྒྲུང་ནི་བོད་ཀྱི་བཙན་པོའི་རྒྱལ་ཁབ་སིལ་
བར་ཐོར་རྗེས་ཀྱི་དུས་རབས་དགུ་བ་ནས་བཅུ་གཅིག་ པའི་བར་མདོ་དབུས་
ཁམས་གསུམ་གྱི་བོད་རིགས་མི་དམངས་ཀྱིས་ཕྱོགས་བཞིའི་བཙན་འཛུལ་པ་
རྣམས་ལ་དཔའ་ངར་ཞུམ་མེད་ཀྱི་ངང་ནས་འཐབ་འཛིང་བྱས་ཏེ་ཕ་ཡུལ་གྱི་
མངའ་ཁོངས་སྲུང་སྐྱོབ་མཛད་པ་དང་། དུས་སྐབས་དེའི་ཁ་ཐོར་དང་འཁྲུག་
རྩོད་ཀྱི་འཐོར་རླུང་དྲག་པོའི་ཁྲོད་དུ་ཞི་བདེ་དང་སྤྱི་མཐུན་ལ་རེ་སྙེག་བགྱིས་ཏེ་
དཔའ་ཉམས་རིང་ལུགས་དང་རྒྱལ་གཅེས་རིང་ལུགས་ལ་ སྐད་གསེང་མཐོན་
པོས་བསྟོད་གླུ་བླངས་པའི་ལོ་རྒྱུས་དངོས་དང༌། དེ་ལྟ་བུའི་ལོ་རྒྱུས་ཀྱི་བརྒྱུད་
རིམ་ཁྲོད་དུ་རྒྱ་ཆེ་བའི་བོད་རིགས་མི་དམངས་ཀྱིས་ཉམས་སུ་མྱངས་པའི་དགའ་
སྡུག་སྐྱོ་གདུང་གི་འཚོ་བ་གཞིར་བཟུང་ནས་ལེགས་པར་བརྩམས་པ་ཞིག་ཡིན་
ཕྱིར། ལོ་རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་འདིའི་བརྗོད་བྱ་ཕུན་
སུམ་ཚོགས་ཤིང་བརྗོད་དོན་ཧ་ཅང་རླབས་ཆེ་བར་སྣང་ངོ༌། ། དེ་ལྟར་རླབས་ཆེ་
ཞིང་ཕུན་སུམ་ཚོགས་པའི་བརྗོད་བྱའི་དོན་ནི་འགོ་ནས་མཇུག་བར་བཅད་ལྷུག་
སྤེལ་མའམ་འཆད་གྱེར་ཟུང་སྦྲེལ་དུ་གོ་རིམ་མ་འཆོལ་ལ་བསྐྱར་ཟློས་མ་མཛད་
པར་རིང་ནས་རིང་དུ་བརྩམས་པས། སྙན་རྩོམ་འདི་ཉིད་ཀྱི་སྒྲིག་གཞིའང་
འཛམ་གླིང་སྟེང་ན་གྲགས་པའི་སྙན་པ་འཕུར་བའི་ལོ་རྒྱུས་ཀྱི་བྱུང་བ་བརྗོད་པའི་
སྙན་རྩོམ་ཀུན་ལས་ཁྱད་དུ་མཚར་ཞིང་རྒྱ་ཆེ་བ་དང༌། སྒྲིག་རིམ་གྲ་དག་ཅིང་
སྤུས་ལེགས་ལ། ཚན་རིག་དང་ལྡན་པ་ཞིག་གོ ། .
པ



བོད་ཀྱི་གནའ་རབས་རྩོམ་རིག
o5
95
གཉིས། དངོས་ཡོད་འཚོ་བ་དང་རྟོག་པ་འཆར་ཡན་རིང་ལུགས་གཉིས་
ཟུང་དུ་སྦྲེལ་བ།
འཛམ་གླིང་གེ་སར་རྒྱལ་པོའི་སྒྲུང་ནི་གངས་ཅན་བོད་ཀྱི་ལོ་རྒྱུས་གནས་
ཚུལ་གཞིར་བཟུང་ནས་བརྩམས་པའི་སྙན་རྩོམ་རིང་མོ་ཞིག་ཡིན་པས། སྐབས་
དེར་འཚོ་ཞིང་བཞེས་པའི་བོད་རིགས་མི་དམངས་ ཀྱི་འཚོ་བའི་སྤྱོད་སྟངས།
ཡུལ་སྲོལ་གོམས་འདྲིས། བསམ་བློ་འདུ་ཤེས། ཆོས་ལུགས་དད་མོས། དཔལ་
འབྱོར་མངའ་ཐང་སོགས་དངོས་ཡོད་ཀྱི་འཚོ་བའི་རྣམ་པ་དེ་མེ་ལོང་ལ་གཟུགས་
བརྙན་འཆར་བ་ཇི་བཞིན་མངོན་པར་མཚོན་ཡོད་ལ། འཐབ་འཛིང་གི་སྙིང་
སྟོབས་དང་རྒྱལ་གཅེས་ཀྱི་བསམ་པ། རྨད་བྱུང་བློ་གྲོས་དང་རྣམ་དཀར་ལྷག་
བསམ་ལྡན་པའི་བོད་རིགས་མི་དམངས་ཀྱི་རྨད་བྱུང་གཟུགས་བརྙན་ནི་གསོན་
ཉམས་ལྡན་ལ་འགྲེང་ཚུགས་ཡོད་པའི་སྒོ་ནས་ཞིབ་འབྲི་མཛད་ཡོད། དེ་ལྟར་
ཞིབ་འབྲི་མཛད་པའི་རྣམ་པ་དེ་ནི་ཁ་བ་རི་བའི་དངོས་ཡོད་ཀྱི་འཚོ་བ་དང་
འཐབ་རྩོད་ཀྱི་བརྒྱུད་རིམ་ཞིག་ཡིན་ལ། བོད་མི་རིགས་ཀྱི་དངོས་ཡོད་ཀྱི་འཚོ་
བའི་ བརྒྱུད་ རིམ་ དེ་རྩོམ་ རིག་སྒྱུ་ རྩལ་གྱི་ལམ་ནས་ ལེགས་ པར་ མཚོན་ སླད།
དངོས་ཡོད་ཀྱི་འཚོ་བ་དང་དེ་དངོས་ཡོད་འཚོ་བ་ལས་འདས་པའི་རྟོག་པ་འཆར་
ཡན་རིང་ལུགས་ཀྱི་སྒྱུ་རྩལ་དང་ཟུང་དུ་སྦྲེལ་ནས་བརྩམས་པས་ན། ལོ་རྒྱུས་ཀྱི་
བྱུང་བ་བརྗོད་པའི་སྙན་རྩོམ་རིང་མོ་འདི་ལ་དངོས་ཡོད་རིང་ལུགས་ཀྱི་འཚོ་བའི་
རོ་སྣུམ་ལ་རྟོག་པ་འཆར་ཡན་རིང་ལུགས་ཀྱི་སྒྱུ་རྩལ་ཁྱད་ཆོས་ཀྱིས་ཀུན་ནས་
ཕྱུག་གོ །འོ་ན་སྙན་རྩོམ་འདིར་ལྡན་པའི་རྟོག་པ་འཆར་ཡན་རིང་ལུགས་ཀྱི་
སྒྱུ་རྩལ་ཁྱད་ཆོས་འདིའི་འབྱུང་གཞི་གང་ཡིན་ནམ་ཞེ་ན། དེ་ནི་བློ་ སེམས་
དཀར་ཞིང་དཔའ་ངར་ལྡན་པའི་བོད་རིགས་མི་དམངས་ཐུན་མོང་གི་ཁྱད་དུ་
འཕགས་པའི་བློ་གྲོས་དང༌། རྨད་དུ་བྱུང་བའི་ཤེས་རིག ཕུན་སུམ་ཚོགས་
པའི་འཆར་སྣང་བཅས་ལ་བརྟེན་ནས་གསར་རྩོམ་མཛད་པ་ཞིག་ཡིན་ལ། ཁོ་
ཚོས་ཉམས་སུ་མྱངས་པའི་དགའ་སྡུག་སྐྱོ་གདུང་གི་འཚོ་བའི་བརྒྱུད་རིམ་ཁྲོད་དུ་



96
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
---
-
ཡིད་ལ་རྣམ་པར་བཅངས་པའི་བླ་ན་མཐོ་ཞིང་འོད་སྟོང་འབར་བའི་ཕུགས་
བསམ་ལ་ཉེ་བར་བརྟེན་ནས་དགེ་མཚན་ལྡན་པའི་འཆར་ཡན་གྱི་སྒྱུ་རྩལ་སྣང་
བརྙན་གསར་བསྐྲུན་མཛད་པ་ཡིན།
སྤྱིར་སྙན་རྩོམ་འདིར་འཛམ་ གླིང་གེ་ སར་ རྒྱལ་ པོའི་ མཛད་སྤྱོད་དང་།
གླིང་དཀར་སྟོད་ཀྱི་བོད་འབངས་རྣམས་ཀྱི་འཚོ་བའི་སྤྱོད་ སྟངས། གླིང་གི་
དཔའ་རྟུལ་སུམ་ཅུའི་དཔའ་ཚུལ་དང་གཟུགས་བརྙན། དེ་དང་མཚུངས་སུ་
ཕས་ཀྱི་རྒོལ་བ་མཐའ་དག་ གི་འགྲོ་འདུག་སྤྱོད་གསུམ་ སོགས་ ལའང་མཐའ་
གཅིག་ཏུ་རྟོག་པ་འཆར་ཡན་རིང་ལུགས་ཀྱི་རབ་མཛེས་ཁ་དོག་རྣམ་པར་བཀྲ་བ་
ལགས་ན། འདིར་བསམ་གྱིས་མི་ཁྱབ་ལ་བརྗོད་ཀྱི་མི་ལང་བས། དཔེར་མཚོན་
ཙམ་བཀོད་ན། །
འཛམ་གླིང་གེ་སར་རྒྱལ་པོའི་བཅིབས་པ་རྟ་རྐྱང་རྒོད་ནི། ཕྱི་བྱོལ་སོང་རྟ་
ཡི་ཚུལ་དུ་སྣང་ནའང་དོན་དམ་པར་རྟ་མགྲིན་དམར་བོའི་སྤྲུལ་བ་ཡིན་སྟབས།
སྨྲ་ཤེས་དོན་གོ་བ་དང་། བློ་གྲོས་དང་ལྡན་པ་ཞིག་ཡིན་པ་དང་། འཛམ་གླིང་
གེ་སར་རྒྱལ་པོའི་ཚེ་གང་བོའི་བློས་ཐུབ་སྡོངས་གྲོགས་སུ་སྣང་ཞིང་། གེ་སར་
རྒྱལ་པོ་བདུད་ནས་ཕྱིར་ཕེབས་ཏེ་སེར་བོ་ཧོར་འདུལ་སྐབས་ཀྱང་རྟ་རྐྱང་རྒོད་
གླིང་དམག་འབོད་དུ་གཤེགས་པ་ལྟ་བུ་དང་། །
གླིང་སེང་ལྕམ་འབྲུག་མོ་སེར་བོ་ཧོར་གྱིས་འཕྲོགས་རྗེས། ཁོ་མོས་ཧོར་
ནས་ཕ་ཡུལ་གླིང་དཀར་སྟོད་དྲན་ཏེ། གེ་སར་རྒྱལ་པོ་ཁོ་མོ་སྐྱོབ་པར་ཕེབས་པ་
ལ་རེ་སྨོན་མཛད་པའི་སྐབས་སུ།
ལྷ་བྱ་ཁྲུང་ཁྲུང་དཀར་མོ་མགུར་རིང་མ། ། དགུང་གནམ་ལ་འཕུར་བའི་
གཤོག་རིང་མ། ། ཐང་ས་ལ་འབབ་པའི་རྐང་རིང་མ། ། མར་སྒུམ་བུ་འཐུ་བའི་
མཆུ་རིང་མ། །
ཟེར་བའི་ལྷ་བྱ་ཁྲུང་ཁྲུང་དཀར་མོ་དེ་གླིང་ནས་འབྲུག་མོར་སྐོར་རྒྱག་པར་
འོངས་པ་ན། འབྲུག་མོས་གླིང་དཀར་སྟོད་ཀྱི་གནས་ཚུལ་དང་གེ་སར་རྒྱལ་པོ་



97
བོད་ཀྱི་གནའ་རབས་རྩོམ་རིག
བདུད་ནས་ཕྱིར་ཕེབས་ཡོད་མེད་ཀྱི་གཏམ་སོགས་ཁྲུང་ཁྲུང་དཀར་མོར་དྲིས་པ་
དང༌། ཁོ་མོས་ཧོར་ན་མྱོང་བཞིན་པའི་སྡུག་བསྔལ་ཚད་མེད་དང༌། རྒྱལ་པོ་
མཆོག་དྲན་པའི་སྡུག་གཏམ་སོགས་ཁྲུང་ཁྲུང་དཀར་མོར་ཇི་བཞིན་ཞུས་པ་དང༌།
གེ་སར་རྒྱལ་པོ་མྱུར་དུ་སེར་བོ་ཧོར་འདུལ་དུ་ཕེབས་དགོས་པའི་རྒྱུ་མཚན་ཡི་
གེར་བྲིས་ནས་ཁྲུང་ཁྲུང་དཀར་མོའི་སྐེ་ལ་བཏགས་ནས་བརྫངས་པས་ན། ཁྲུང་
ཁྲུང་དཀར་མོ་ལྷ་ཁང་མཐོང་གྲོལ་སྔོན་མོའི་རྩེ་ན་བཞུགས་པའི་གེ་སར་རྒྱལ་པོའི་
ག་ལ་བར་འཕུར་ནས་འབྲུག་མོའི་ཡི་གེ་ཕྱག་ཏུ་ཕུལ་བ་ལ། རྒྱལ་པོས་འབྲུག་མོ་
དྲན་ནས་སྡུག་བསྔལ་ཚད་མེད་པ་བྱས་པ་དང་། མདའ་ཁྲག་འཐུང་ཐོག་རྒོད་
འཕུར་ཤེས་བླངས་ཏེ། མི་འགྱངས་པར་ཁོང་ཉིད་ཧོར་ལ་ཕེབས་རྒྱུ་ཡིན་པ་
དང་། དེ་བར་འབྲུག་མོ་མ་སྐྱོ་ཨང་ཞེས་ཡི་གེ་ཞིག་བྲིས་ནས་མདའ་ཡི་སྐེ་ལ་
བཏགས་ནས་བརྫངས་ པས། མདའ་དེ་གུར་དཀར་རྒྱལ་པོའི་ཁྲི་ ཕ་བོང་རྟ་
འདྲའི་སྟེང་སྒོ་ལ་ཐུག་གི་བར་ཟུག་ནས། ཤན་ཆུང་མང་བོ་བསད། གུར་ནག་
སོགས་བརྒྱལ་ཏེ་དྲན་པ་ཤོར། དེ་ལ་འབྲུག་མོས་འབྲས་ཆང་ལ་སྨན་གྱི་རིལ་བུ་
བཏབ་སྟེ་འོངས་ནས། །
གླིང་གི་གྲོགས་བཟང་ལྷ་མདའ་ཕེབས་ལགས་སམ། ། འོ་མ་བརྒྱལ་བདེ་
བར་ཕེབས་ལགས་སམ། ། དུས་ན་ནིང་གི་ལོ་ཆང་ཁམ་པ་ལ། ། ད་ལོའི་འབྲས་
ཆང་གི་བསིལ་མ་བཏབ། ། དེ་རིང་ལྷ་མདའི་ཞལ་དུ་གསོལ། ། སྨན་འབྲུག་
མོའི་བསམ་པ་རྫོགས་པ་ཡིན། །
ཟེར་བཞིན་ཆང་མདའ་སྟོང་དུ་བླུགས་པ་ན་རྐན་སྒྲ་ཐག་སེ་བཞེས། དེ་
ནས་ཕྱག་གཉིས་ཆུས་བཀྲུས། ཕྱག་དར་དཀར་གྱིས་བྱིབས་ཏེ་མདའ་དེ་མར་
ནས་སྤུ་བཏོན་པ་བཞིན་བླངས། ཡི་གེ་ལ་གཟིགས་ནས་དགའ་སྤྲོ་དཔག་ཏུ་མེད་
པ་སྐྱེས་ཏེ། ད་མང་བོ་ཞུ་རྒྱུ་མེད་ཡི་གེ་འདིས་ཚིམས་པ་ཡིན། རྒྱལ་པོ་རང་གང་
མྱུར་གྱིས་ཕེབས་པར་མཁྱེན། ད་ང་གསོན་བྲལ་གྱི་སེམས་པའི་སྡུག་བསྔལ་སྤྲིན་
བཞིན་ཡལ་ལོ་ཞེས་ཞུས་ནས་མདའ་དེ་སླར་ཡང་བརྫངས་པ་ལྟ་བུ་དང༌། །



98
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཡང་། མ་བཞི་དཔོན་པོ་ཁྲོ་ཐུང་གིས་ཧོར་རྟ་མང་བོ་ཞིག་དེད་ནས་རི་
ཁུག་ཅིག་ལ་ཡར་བརྒྱབ་རྗེས། ཧོར་རྟ་རྐྱང་རྐྱང་ཞིག་ལ་ཞོན་ནས། སྐུ་རྗེ་གེ་
སར་ནོར་བུ་དགུ་འདུལ་ཡིན་པའི་ཚུལ་གྱིས་དཔའ་བསྐྱེད་ནས་ཧོར་སྒར་འགྲམ་
དུ་སླེབས་པ་དང་། ལྕག་ཚན་དེ་སྒ་བར་དུ་གྱེན་ལ་བསླངས། དེའི་སྟེང་དུ་རྡོ་རྗེ་
སྐྱིལ་ཀྲུང་ཞིག་བྱས། མེ་ཁྱེར་ཉི་མའི་འོད་ལ་བརྫུས་པའི་གླུ་བླངས་ནས་ཧོར་
རྣམས་ལ་འཇིགས་སྣང་སྐུལ་མཐར། རྟ་འཕར་བ་རྔ་ནག་གི་ཁ་མ་བླངས་པར།
རང་ཚོད་རང་གིས་མ་ཟིན་པར་འགག་མོའི་བུ་སྡུག་ཇོ་རུ་ལའང་ཧོར་རྣམས་འདི་
ལྟར་སྐྲག་ཅིང་འཇིགས་ན། ང་ནི་སྟག་རོང་ཁྲོ་རྒྱལ་ཡིན་ཞེས་སྨྲས་ནས་སྟག་
མོའི་ངར་གླུ་གཅིག་བླངས་ན། ཁོ་གུར་དཀར་རྒྱལ་པོ་དྲན་མེད་དུ་བརྒྱལ་འགྲོ་
བ་ཐག་གིས་ཆོད་བསམས་ནས། ཁ་ ཕོ་དང་བཅས་རྟ་སྒའི་སྟེང་དུ་སྲིན་ གྱི་
འབར་བ་རྩེ་རྣོན་དེ་གྱེན་དུ་བསླངས་ནས་བཙུགས། དེའི་སྟེང་དུ་རྡོ་རྗེ་སྐྱིལ་ ་
ཀྲུང་ཞིག་བརྒྱབ་ནས་གླུ་བླངས་པས། ཧོར་ཀྱི་ཤན་པ་རྨེ་རུ་རྩེ་དང་། རྩལ་ཆེན་
ཤན་པ་ལྔ་ཡིས་ཁྲོ་ཐུང་བདའ་བྱུང་བ་ལ། ཁྲོ་ཐུང་གིས་རྨོག་དར་འཕྲུ་དང་
བཅས་པ་བསྒྱུར་ནས་བྲོས། དེ་ནས་ཁྲབ་རྒྱབ་དར་སྤུངས་སེ། གྲི་དཔའ་ལུང་
ཤ་ལེ། རྟ་སྒ་སྲབ་ཧྲུག་གེར་རེ་རེ་བཞིན་བསྐྱུར་ནས། རྐང་སྣམ་ཐར་རྐྱང་ཞིག་
གྱོན་ནས་ཕྱི་བལྟས་བྱེད་ཀྱིན་བྲོས་པ་དང་། མཐར་འཕྱི་ཁུང་ཞིག་ཏུ་འཛུལ་
བསྡད་ཡོད་པ་བཟུང་བས་ན། །
ཁྲོ་ཐུང་ནང་རུལ་བྱས་རྐྱེན་གྱིས། ། གླིང་གི་རྒྱལ་ཁ་ཡོད་ཚད་བརླག །
ཁྲོ་ཐུང༌ ཧོར་ གྱི་ ངན་ གྲོགས་ སུ། ། གྱུར་ ནས་ ཐབས་ཇུས་ བཀོད་ འདོམས་
བྱས། །
ཞེས་པའི་ལེའུ་དེ་བྱུང་བ་ལྟ་བུའོ། །
དེ་ལྟར་འཇིག་རྟེན་གྲགས་ཚོད་ལས་རིང་དུ་བརྒལ་ཞིང་དངོས་ཡོད་ཀྱི་
འཚོ་བའི་ཆོས་ཉིད་ལ་མཛེས་པའི་རྟོག་བཏགས་མཛད་པའི་རྟོག་པ་འཆར་ཡན་
རིང་ལུགས་ཀྱི་རྨད་བྱུང་སྒྱུ་རྩལ་གྱི་ཁྱད་ཆོས་ཕུན་སུམ་ཚོགས་པ་ཞིག་གིས་ལོ་



བོད་ཀྱི་གནའ་རབས་རྩོམ་རིག
99
རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་འདི་ཉིད་རྣམ་པར་བརྒྱན་པས་ན།
སྙན་རྩོམ་འདིར་དངོས་ཡོད་རིང་ལུགས་དང་རྟོག་པ་འཆར་ཡན་རིང་ལུགས་ཀྱི་
སྒྱུ་རྩལ་ཟུང་དུ་སྦྲེལ་བའི་རྩོམ་སྟངས་ཁྱད་ཆོས་ལྡན་ནོ། །
གསུམ། གསོན་ཉམས་ལྡན་ལ་འགྲེང་ཚུགས་ཡོད་པའི་མི་སྣའི་སྣང་
བརྙན་ཞིབ་འབྲི་མཛད་པ།
ལོ་རྒྱུས་ཀྱི་བྱུང་ བ་ བརྗོད་ པའི་སྙན་རྩོམ་ རིང་ མོ་ འདིའི་ཁྲོད་ན་ གལ་
འགངས་ཆེ་བའི་མི་སྣ་བརྒྱ་ཕྲག་ལྷག་མཆིས་ཤིང་། མི་སྣ་དེ་དག་ལས་དཀར་
ཕྱོགས་ཀྱི་དཔའ་རྟུལ་རྣམས་ཡིན་ནའང་འདྲ། ནག་ཕྱོགས་ཀྱི་དགྲ་ཡ་རྣམས་
ཡིན་ཡང་རུང༌། སྐྱེས་པ་ཡིན་ནའང་འདྲ། སྐྱེས་མ་ཡིན་ཡང་རུང༌། རྒན་དར་
གཞོན་གསུམ་སོགས་མི་སྣ་གང་དང་གང་ཞིག་ཡིན་ཡང་དེ་རེ་རེ་བཞིན་གསོན་
ཉམས་ལྡན་ལ་འགྲིང་ཚུགས་ཡོད་པ་དང་། ཉམས་འགྱུར་ལྡན་ལ་རང་གཤིས་
ཆགས་པའི་སྒོ་ནས་ཞིབ་འབྲི་མཛད་ཡོད་པས། མི་སྣ་དེ་དག་རེ་རེ་བཞིན་སྙན་
རྩོམ་འདི་ཉིད་ཀྱི་ཐུན་མོང་མ་ཡིན་པའི་སྒྱུ་རྩལ་གྱི་སྣང་བརྙན་དུ་གྲུབ་པ་རེད།
འཛམ་གླིང་གེ་སར་རྒྱལ་པོ་ནི་སྙན་རྩོམ་འདི་ནང་གི་མི་སྣ་གཙོ་བོ་ཞིག་
ཡིན་ཞིང༌། ཁོང་ཉིད་ཀྱི་སྟེང་ནས་རྫུ་འཕྲུལ་སྣ་ཚོགས་སྟོན་ཞིང༌། འདྲེ་བདུད་
ཁ་ལོ་བསྒྱུར་བ། འཕུར་ཤེས་ཡང་རྩལ་ལྡན་ཞིང་མཐུ་སྟོབས་ནུས་ཤུགས་མངའ་
བ་སོགས་དཀར་ཕྱོགས་ལྷ་ཡི་ཡོན་ཏན་འཛོམ་ས་པར་མ་ཟད། བློ་སེམས་དཀར་
ཞིང་བློ་གྲོས་འབར་བ་དང༌། དཔའ་ངར་ཆེ་ལ་བརྟུལ་ཕོད་ལྡན་པ་དང་། ཆོས་
ལ་དད་ཅིང་སྙིང་རྗེ་ཆེ་ལ་དགའ་སྡུག་སྐྱོ་གདུང་སོགས་ཐུགས་ཡིད་ཀྱི་འགྱུར་བག་
མངའ་བ་དང་། ཤ་ཁྲག་རུས་གསུམ་ལས་གྲུབ་པའི་འགྲོ་བ་མི་ཡི་ཁྱད་ཆོས་ཀྱང་
ལྡན་པས། ཁོང་ཉིད་ནི་སྙན་རྩོམ་འདིའི་ཁྲོད་ཀྱི་གཟི་བྱིན་འབར་ལ་རླབས་ཆེ་
བའི་མི་སྣའི་སྣང་བརྙན་ཞིག་ཏུ་རྣམ་པར་གྲུབ་ལ། བོད་ཁ་བ་ཅན་གྱིས་དད་
མོས་མཛད་པའི་བླ་མེད་སྐྱབས་མགོན་ཞིག་ཏུ་གྱུར་པ་རེད། ཁོང་ཉིད་ཀྱི་ཐུགས་
གཤིས་དང་མཛད་སྤྱོད་དེ་ཁོང་ཉིད་ཀྱིས་བླངས་པའི་ཀླུ་ཁྲོམ་ཆེན་གོང་བ་ཟིལ་



100 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གནོན་དུའང་རྣམ་པར་མཚོན་ཡོད་དེ། ཧོར་གླིང་གཡུལ་འགྱེད་ལས། །
......ཕོ་ང་དང་ང་ངོ་མ་ཤེས་ན། །ཤར་རྨར་ཁམས་གླིང་ཡུལ་ཁྲ་མོ་
ན། ། འབྲུག་ལྷང་ལྷང་ནོར་བུའི་གདན་སྟེང་ན། ། སྙན་ལྷང་ལྷང་ཁུ་བྱུག་
གྲགས་ས་ན། ། དཔལ་བདེ་མཆོག་ནོར་བུའི་ཕོ་བྲང་གི། ། གླིང་སྐྱེས་བུ་སེང་
ཆེན་རྒྱལ་པོ་ཡིན། ། སྐྱབས་བླ་མ་ཡི་དམ་དཀོན་མཆོག་གསུམ། ། རྨོག་དུང་
བྱང་བཞིན་དུ་ཀླད་ན་བརྗིད། ། མ་མཁའ་འགྲོ་ཆོས་སྐྱོང་སྲུང་མའི་ཚོགས། །
ཁྲབ་དཀར་བོ་བཞིན་དུ་ལུས་ལ་འཁྲི། ། བདུད་མ་རུང་དགྲ་བགེགས་ལོག་
འདྲེན་རྣམས། ། རྐང་ལྷམ་ཆུང་བཞིན་དུ་རྡོག་པས་མནན། ། ཕོ་ང་ལ་མཐུན་
ཡ་བཟུང་བའི་མི། ། ངའི་སྐེ་རགས་མན་ལ་སྨད་མ་མྱོང་། ། ཕོ་ང་ལ་འགྲན་ཡ་
འཚོལ་བའི་མི། ། རྐང་ལྷམ་ཆུང་ཡན་ལ་བཏང་མ་མྱོང་། ། དམན་ཉམ་ཆུང་
ཀུན་གྱི་ཕ་མ་ཡིན། ། བཙན་ཚོད་མེད་རྣམས་ཀྱི་གཉའ་གནོན་ཡིན། ། དགྲ་
ཧོར་སེར་འདུལ་བའི་གཤེད་མ་ཡིན། ། གླིང་བདེ་ལ་འགོད་པའི་སེང་ཆེན་
ཡིན། །
ཞེས་ངོ་སྤྲོད་ཀྱི་ཚུལ་དུ་གླུ་བླངས་པ་ལྟ་བུའོ། །
གླིང་གི་སེང་ལྕམ་འབྲུག་མོ་ནི་མཛེས་སྡུག་དཔལ་གྱིས་སྒེག་ཅིང་། བུད་
མེད་མཛངས་མའི་ཡོན་ཏན་དང་ལྡན་ལ། བློ་གྲོས་དང་ཤེས་རབ་ཆེ་བ་དང་།
ཡིད་གཞུངས་ལ་ཞི་ཞིང་དུལ་བ། བག་ཡོད་ལ་བློ་དཀར་བ། རྨད་དུ་བྱུང་ལ་
གཏིང་མཐའ་ཟབ་པའི་བརྩེ་དུང་གི་སླད་དུ་བློ་སེམས་འགྱུར་མེད་ངང་ནས་
བརྩོན་སེམས་སྐྱེད་ནུས་ལ་དཔའ་ངར་ཞུམ་མེད་ངང་ནས་འཐབ་འཛིང་བྱེད་
སྤོབས་པའི་སྐྱེས་མ་ཁྱད་དུ་འཕགས་པ་ཞིག་ཏུ་ཞིབ་འབྲི་མཛད་ཡོད་དེ། དཔེར་
ན། ཧོར་གླིང་གཡུལ་འགྱེད་ལས། །
......ཁ་ཕར་འཁོར་སྐྲ་མཛེས་རྒྱན་ཡག་མ། ། ཁ་ཚུར་འཁོར་འཇའ་
རིས་མདངས་ལྡན་མ། ། འགྲོས་ཕར་འགྲོ་གོམ་པ་རྟ་བརྒྱ་རི། ། མ་མཁའ་
འགྲོས་གར་སྟབས་བསྒྱུར་བ་འདྲ། ། ཚུར་འོང་ལུགས་སྨུག་པོ་དྲེལ་བརྒྱ་རི། །



བོད་ཀྱི་གནའ་རབས་རྩོམ་རིག
101
ལྷ་རིག་འཛིན་རྩེ་བྲོ་འཁྲབ་པ་འདྲ། ། ཉམས་དགའ་བ་རྩེ་ལུགས་མཛོ་བརྒྱ་
རི། ། མི་གཞན་ཡིད་འཕྲོག་པའི་ལྕགས་ཀྱུ་འདྲ། ། སོ་འཛུམ་དཀར་བསྟན་ན་
ལུག་བརྒྱ་རི། ། ཤེལ་མུ་ཏིག་ཕྲེང་ཆུང་བསྒྲིགས་པ་འདྲ། ། སྐྲ་གཡས་པ་གཡས་
སུ་འཕངས་པ་ན། ། རྒོད་ཐང་དཀར་གཤོག་པ་བརྐྱངས་པ་འདྲ། ། སྐྲ་གཡོན་
པ་གཡོན་དུ་འཕངས་པ་ན། ། རྒོད་ཐང་སྨུག་གནམ་འཕང་གཅོད་པ་འདྲ། །
རྒྱབ་སྐྲ་རྒྱན་གཡུ་བྱུར་འཕྲེང་བསྒྲིགས་ པ། ། ལྷའི་བུ་མོ་མི་ཡུལ་འོངས་ པ་
འདྲ། ། མདུན་ཁ་དོག་སྣ་ལྔའི་རྒྱན་ཆ་དེ། ། བྱ་རྨ་བྱས་སྒྲོ་གུར་ཕུབ་པ་འདྲ། །
ཡར་ལངས་ན་རྒྱ་དར་འཕྱར་བ་འདྲ། ། མར་བསྡད་ན་གུར་ཁང་ཕུབ་ པ་
འདྲ། ། མདའ་ཉག་ཕྲན་ཞིག་ལ་ཅི་ཚང་བ། ། འདི་སེང་ལྕམ་འབྲུག་མོར་ཚང་
ནས་ཡོད། ། བློ་རྣོ་བ་མདེའུ་ངར་མ་འདྲ། ། ཁོག་ཡིད་སེམས་དྲང་བ་མདའ་མོ་
འདྲ། ། ལུས་ཡངས་པ་ཐང་དཀར་རྩེ་སྒྲོ་འདྲ། ། ཡིད་དྲང་བ་མེ་ལོང་གཟུགས་
བརྙན་འདྲ། །
ཞེས་སེང་ལྕམ་འབྲུག་མོའི་མཛེས་སྡུག་དང་ངང་གཤིས་ནི་ཉམས་འགྱུར་
མཛེས་ལ་གསོན་ཉམས་ལྡན་པའི་སྒོ་ནས་ཞིབ་འབྲི་མཛད་པའོ། །
གླིང་གི་མ་བཞི་དཔོན་པོ་ཁྲོ་ཐུང་ནི། ལ་མོ་བཞིན་དུ་གཡོ་ཟོལ་ཆེ་ལ་སྔར་
མའི་བརྟུལ་ཞུགས་འཛིན་པ། གྱོད་དང་ཁ་མཆུའི་སྣ་འདྲེན་དང་། ཕྱི་བཤིག་
གི་སྟ་རེ་དང་ནང་བཤིག་གི་སྟེའུ་ལྟ་བུ་ཞིག་ཏུ་ཞིབ་འབྲི་མཛད་ཡོད་དེ། དཔེར་
ན། ཧོར་གླིང་གཡུལ་འགྱེད་ལས།
..……..གསེར་བའི་དཔོན་པོ་ཁྲོ་ཐུང་ལགས། ། ཁྲོ་བ་ལྷ་སྡེ་ནང་དུ་ཁྲོ། །
ཐུང་བ་ཕུ་ནུའི་སྟེང་ལ་ཐུང་། ། ཆང་སྐྱེམས་འབར་འཐུང་ན་དཔའ་བོ་སྟག །
སྡང་དགྲ་བོ་མཐོང་ན་སྔར་མ་ཝ། ། མར་ཁུག་ཕད་པུ་སྣུམ་ཐུང་ལ། ། རྩམ་ཁུག་
ཕད་པུ་སྐྱ་ཐུང་ཡིན། ། ཞོ་རུ་ཕད་པུ་ཟེའུ་ཐུང་ལ། ། སྤང་དཀར་རྦབ་ལ་བསྒྲིལ་
ཐུང་ལགས། ། རྟ་འགྲོགས་མགོ་གཅིག་གི་སྟེང་ལ་ཞོན། ། གླུ་བྲེལ་ཐུང་ཚིག་
གཅིག་ངག་ནས་ལེན། །



102 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཞེས་ཨ་ཁུ་ཁྲོ་ཐུང་གི་སྤྱོད་ཚུལ་དང་རང་གཤིས་ཉམས་ལྡན་དུ་ཞིབ་འབྲི་
མཛད་པ་ལྟ་བུའོ། །
ཧོར་གྱི་གུར་དཀར་རྒྱལ་པོ་ནི་ལས་དང་རྒྱུ་འབྲས་ལ་མི་བསམ་པར་ངོ་
བསྟོད་དང་བཀུར་བསྟི་ལ་དགའ་བ། ལྷག་བསམ་དང་སྙིང་རྗེ་མི་ལྡན་པར་
འདོད་སྲེད་དང་གདུག་རྩུབ་ཆེ་བ་ཞིག་ཏུ་ཞིབ་འབྲི་མཛད་ཡོད་དེ། དཔེར་ན།
ཧོར་གླིང་གཡུལ་འགྱེད་དུ་ཧོར་གྱི་ཤན་པ་རྨེ་རུ་ཡིས།
....ལས་གུར་དཀར་བོའི་ནང་ཞིག་ན། ། སྟག་ཐུལ་ཁྲ་མོའི་ནང་ཤེལ་
ན། ། རྒྱལ་པོ་ གླང་ གཉའ་ཚིལ་རྐྱལ་ཉོན། ། ཁྱོད་ངོ༌སྟོད་ ཨ་རྒས་སྤྲེལ་ལ་
རིག ། སྤྲེལ་བྱ་བྱེད་མང་ན་འཕུང་ལེ་ཡོད། ། ངོ་སྨད་རྒྱ་བོ་ར་ལ་རིག །ར་
རོགས་དད་ཆེ་བས་འཕུང་རབས་ཡོད། ། ངས་ཁེར་ཉིན་སྔོན་ནས་བཤད་ལེ་
ཡིན། ། གླིང་དཀར་བོའི་འགྲན་ཡ་མི་ཡོང་བྱས། །
ཞེས་ལེ་བདའ་དང་མཚང་འབྲུའི་ཚིག་གིས་གླུ་བླངས་པ་ལྟ་བུས་མཚོན་
ནོ། །
དེ་མ་ ཟད་ ད་རུང་ བདུད་ འདུལ་ ནང་ གི་ བདུད་ རྒན་ ཀླུ་ བཙན་ དང་།
འཇང་གླིང་གཡུལ་འགྱེད་ནང་གི་འཇང་ས་དམ་རྒྱལ་པོ། མོན་གླིང་གཡུལ་
འགྱེད་ནང་གི་ཤིང་ཁྲི་རྒྱལ་པོ་སོགས་ནག་ཕྱོགས་པའི་རྒྱལ་པོ་རྣམས་དང་། མེ་
བཟའ་འབུམ་སྐྱིད་དང༌། ཨ་སྟག་ལྷ་མོ། མེ་ཏོག་ལྷ་མཛེས་སོགས་གླིང་གེ་སར་
རྒྱལ་པོའི་བཙུན་མོ་རྣམས་དང༌། གླིང་གེ་སར་རྒྱལ་པོའི་སྐུ་མཆེད་གདོང་འབུམ་
པའི་རྒྱ་ཚ་ཞལ་དཀར། དཔའ་འགྲན་མེད་སེང་སྟག་ཨ་དོམ། ཚ་ཞང་འདན་
མ་བྱང་ཁྲ། འབྲུ་སྒ་སྡེ་ཆོས་སྐྱོང་བེར་ནག སྟག་རོང་ཨ་ནུ་གཟིག་འཕེན།
དར་སེང་དུག་གི་སྡོང་བོ། དཔའ་མི་འགྱུར་ཉ་ཚ་ཨ་བརྟན་སོགས་གླིང་གི་ཡང་
རྟུལ་དམ་པ་མི་བདུན་བཅས་ལོ་རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་
འདི་ཉིད་ཀྱི་ཁྱད་དུ་མཚར་ལ་ཕུལ་དུ་བྱུང་བའི་སྒྱུ་རྩལ་གྱི་སྣང་བརྙན་དུ་གྱུར་པ་
སྨྲ་བསམ་བརྗོད་པའི་ཡུལ་ལས་འདས་སོ། །



བོད་ཀྱི་གནའ་རབས་རྩོམ་རིག
103
བཞི། ལྟ་འདོད་ཅིང་ཉན་སྤྲོ་ལ། གོ་སླ་ཞིང་སྦྱོར་བདེ་བའི་དམངས་ཁྲོད་
རྩོམ་རིག་གི་རྩོམ་སྟངས་ཁྱད་ཆོས་ལྡན་པ། །
ལོ་རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་འདི་ཉིད་ཀྱི་རྩོམ་སྟངས་ནི་
བཅད་ལྷུག་སྤེལ་མ་ཡིན་ཞིང་། ཚིགས་བཅད་རྣམས་ལེན་བདེ་བའི་དམངས་
ཁྲོད་གླུ་ཚིག་ལྟར་བརྩམས་ཡོད་པ་དང༌། དེ་དག་ནི་ཐོག་མཐའ་བར་གསུམ་དུ་
ཕན་ཚུན་སྨྲ་བའི་སྐད་ཆ་སྟེ། སྙན་རྩོམ་ཁྲོད་ཀྱི་མི་སྣས་ཕན་ཚུན་ལ་ལེན་པའི་གླུ་
ཚིག་ཡིན་པ་རེད། ལྷུག་པ་རྣམས་ཁ་གསལ་ཞིང་སྦྱོར་བདེ་ལ། ཚིག་དམ་ཞིང་
རྙོག་རྫོབ་མེད་པ་ཞིག་ཡིན་པ་དང་། དེ་དག་ནི་ཡུལ་ལྗོངས་དང་ཚོགས་ར།
གཡུལ་ས་དང་དམག་འཐབ། མི་སྣ་དང་མི་སྣ་ ཕན་ཚུན་འོས་འཚམ་ གྱིས་
མཚམས་སྦྱོར་རམ་ཞིབ་འབྲི་མཛད་པའི་རྗོད་བྱེད་དུ་འདུག་གོ །
གཏམ་རྒྱུད་ཁྲོད་ཀྱི་མི་སྣས་ཕན་ཚུན་བླངས་པའི་གླུ་ཚིག་སྟེ། ཕན་ཚུན་སྨྲ་
བའི་སྐད་ཆའི་ ཁྲོད་ནས། མི་ སྣ་ རང་ རང་ གི་ མིང་ དང་ ཐོབ་ ཐང་། བྱད་
གཟུགས་དང་བསམ་བློ། གཤིས་ཀ་དང་སྤྱོད་ཚུལ། བློ་སྤོབས་དང་དཔའ་ཚུལ་
སོགས་མངོན་གསལ་དུ་མཚོན་ཡོད་ལ། དགའ་སྡང་ཆགས་ཞེན་གྱི་དབྱེ་བའང་
གསལ་རྗེན་དུ་བསྟན་འདུག གཏམ་རྒྱུད་ཀྱི་གོ་རིམ་ཁྲོད་དུ་ཕན་ཚུན་ལེན་པའི་
གླུ་ཚིག་གི་འགྲོས་དང་བསྟུན་ནས་དཀར་ཕྱོགས་པ་རྣམས་དང་ནག་ཕྱོགས་པ་
རྣམས་ཀྱི་མི་ སྣ་རེ་རེ་བཞིན་ གཏམ་ རྒྱུད་ ཀྱི་ གར་ སྟེགས་ སུ་ ཕེབས་ པ་ དང་།
གཅིག་རྗེས་གཉིས་མཐུད་དུ་འོངས་པའི་མི་སྣའི་མཛད་སྤྱོད་དང་འགལ་འབྲེལ་
གྱི་འཕེལ་རིམ་དང་ཡོངས་སུ་བསྟུན་ནས་བརྗོད་བྱའི་མཐའ་རིང་ནས་རིང་དུ་
བསྐྱངས་བ་རེད།
སྙན་རྩོམ་རིང་མོ་འདི་ཉིད་རྒྱ་ཆེ་བའི་བོད་རིགས་ངལ་རྩོལ་མི་དམངས་
ཁྲོད་དུ་ས་ཁྱབ་རྡོ་ཁྱབ་ཏུ་སོང་ཞིང་ཁོ་ཚོས་ཧ་ཅང་དགའ་བོ་བྱེད་པའི་རྒྱུ་རྐྱེན་
གལ་ཆེ་བ་གཅིག་ནི་སྙན་རྩོམ་འདིའི་རྗོད་བྱེད་ཀྱི་ཚིག་ལ་ལྟ་འདོད་ཅིང་ཉན་སྤྲོ་
ལ་གོ་སླ་ཞིང་སྦྱོར་བདེ་བའི་དམངས་ཁྲོད་རྩོམ་རིག་གི་རྩོམ་སྟངས་ཁྱད་ཆོས་ལྡན་



104 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པའི་སྟབས་རེད། ཁྱད་པར་དུ་མི་སྣས་ཕན་ཚུན་ལེན་པའི་གླུ་ཚིག་གིས་ཕས་
རྒོལ་གྱི་དགྲ་བོ་ཟིལ་གྱིས་གནོན་པའམ། རང་ཕྱོགས་དཔའ་རྟུལ་གཡུལ་དུ་སྐུལ་
བ་གང་ཡིན་རུང་དོན་དེ་ལ་འཚམ་པའི་གནའ་མི་བོད་ཀྱི་གཏམ་དཔེ་མཛེས་
དགུར་བཀོལ་ནས་བརྗོད་བྱའི་ནང་དོན་ལ་ རམ་བུ་འདེགས་པ་དང་གཏན་
ཚིགས་བསྣན་པས་ན། ཡིད་ལ་ཟད་མཐའ་མེད་པའི་མཛེས་སྣང་སྐྱེད་ཅིང་བློ་ལ་
གོ་བ་བསྐོན་ཞིང་སློབ་གསོ་གཏོང་བའི་ནུས་ཤུགས་ལྡན་པར་གྱུར། དཔེར་ན།
ཧོར་གླིང་གཡུལ་འགྱེད་ལས། ཧོར་གུར་དཀར་རྒྱལ་པོས་ཧོར་དམག་གླིང་ལ་
དཔུང་འཇུག་བྱེད་པར་སྐུལ་བའི་ཚེ་ན། ཤན་པ་རྨེ་རུ་རྩེ་ཡིས་བཤོལ་འདེབས་
བྱས་པའི་གླུ་རུ། །
......དམག་ཁྲ་བོ་གླིང་ལ་མི་འགྲོ་ལགས། ། མི་འགྲོའི་རྩ་བ་བཤད་པ་
ན། ། གླིང་ས་མཐོང་བ་ཀུན་སྨོན་དེ། ། འཛམ་བུ་གླིང་གི་ལྟེ་བ་རེད། ། ས་དེ་
ལ་དམའ་འབེབས་ཕོད་ས་མིན། ། འཛམ་གླིང་དཔའ་རྟུལ་སུམ་ཅུ་དེ། ། གྲུབ་
ཆེན་བརྒྱད་ཅུའི་སྤྲུལ་བ་རེད། ། ལས་དེ་ལ་འགྲན་ཡ་ཨེ་དགའ་ན། ། གནའ་མི་
བོད་ཀྱི་གཏམ་དཔེ་ལ། ། ཁ་ཁ་རོག་སྡོད་དང་ཁ་མཆུ་མེད། ། མགོ་རུམ་ནང་
བཅུག་ན་ལྷགས་པ་མེད། ། རྟ་མ་རྒྱུག་བསྡད་ན་ཆད་གློ་མེད། ། གཞུ་མ་འཐེན་
བསྡད་ན་ཆག་རྒྱུ་མེད། །
ཅེས་དོན་དེ་ལ་འཚམ་པའི་གཏམ་དཔེ་བཀོལ་ནས་གུར་དཀར་རྒྱལ་པོ་ལ་
བཤོལ་འདེབས་བྱས་པ་ལྟ་བུ་དང་།
ཡངཧོར་གླིང་གཡུལ་འགྱེད་ལས། ཚ་ཞང་འདན་མ་བྱང་ཁྲས་མདའ་
འཕངས་ཏེ་ཧོར་གྱི་བློན་པོ་སྡིག་གཅོད་ཤན་པ་རྨེ་རུ་རྩེའི་ཀླད་ཕོར་བཀོག་ནས་
བླངས་པའི་གླུ་རུ།
......གནའ་མི་བོད་ཀྱི་གཏམ་དཔེ་ལ། ། སྐྱེན་ པོའི་ མདའ་ ལ་ རབ་
བདུན་དགོས། ། རྨོག་དར་འཕྲུ་མ་འགུལ་སྐྱེན་པོའི་མདའ། ། ཁྲབ་རྒྱུབ་དར་
མ་འདར་སྐྱེན་པོའི་མདའ། ། སྐྲ་ལྕང་ལོ་མ་འགུལ་སྐྱེན་པོའི་མདའ། ། སོག་མེ་



105
བོད་ཀྱི་གནའ་རབས་རྩོམ་རིག
ལོང་ཐུག་ ན་ སྐྱེན་ པོའི་ མདའ། ། སྟོད་ འདོམ་ སྨད་ ལ་ ཁྲིད་ ན་ རྐྱེན་ པོའི་
མདའ། ། སྨད་འདོམ་སྟོད་ལ་ཁྲིད་ན་སྐྱེན་པོའི་མདའ། ། ཉག་ཕྲན་རྭ་ལྕགས་
འཕྲོད་ན་སྐྱེན་པོའི་མདའ། ། འདི་སྐྱེན་པོའི་མདའ་ཡི་འཕེན་ལུགས་རེད། །
ངས་འོག་གི་རྟ་ལ་མི་རྒྱག་སྟེ། ། རྟ་དུད་འགྲོས་བྱས་པ་ཅི་ཡང་མེད། ། དེའི་
སྟེང་གི་སྒ་ལ་མི་རྒྱུག་སྟེ། ། སྒ་ལྷུ་བཞི་གཏོར་ནས་ཅི་མཁོ་མེད། ། དེའི་སྟེང་གི་
མི་ལ་མི་རྒྱག་སྟེ། ། མི་ལུས་རིན་ཆེན་གསེར་ལས་དཀོན། ། མགོ་རྨོག་དཀར་
སྟེང་ལ་རྔ་འཕྲུ་མདའ། ། རྔ་འཕྲུ་སྟེང་ལ་རྒྱ་ཁབ་ཚུགས། ། ཁབ་མིག་ནང་ལ་
དར་ལུང་དྲོངས། ། ཧོར་གླིང་མི་ཤ་བགོས་ཞན་འདྲ། ། རྨོག་ཕོ་བྱང་ཟུར་ནས་
འབུད་ལ་གཅིག ། མོ་བྱང་དཀྱིལ་ནས་འདོན་ལེ་གཅིག ། ཡར་སྐྲ་མཚམས་
ཡན་ལ་མི་གཏོང་ལེ། ། མར་ཀླད་འཕྲུ་མན་ལ་མི་མངགས་ལེ། ། སྲོག་རྟ་ངང་
ཙམ་དེ་མ་ཆད་ལེ། ། མདའ་ཉག་ཕྲན་མཐེབ་ཚོད་བཟུང་བས་ཆོག །
ཅེས་སྐྱེན་པོའི་མདའ་འཕེན་ལུགས་ཀྱི་གཏམ་དཔེ་ལེགས་པར་བཀོལ་ནས་
དཔའ་བོའི་གད་རྒྱངས་བསྒྲགས་ཏེ། ཕས་ཀྱི་རྒོལ་བ་སྤ་བཀོང་བར་བྱས་པ་ལྟ་
བུའོ། །
དེར་མ་ཟད། སྙན་རྩོམ་འདི་ཉིད་ཀྱི་ཚིགས་བཅད་ཁྲོད་དུ་སྐབས་འགར་
སྡེབ་སྦྱོར་ལེགས་ཤིང་འགྱུར་ཁུག་ལྡན་པའི་སྒྲ་རྒྱན་རང་བྱོན་དུ་ཐོན་ཡོད་པས།
དེ་དག་ནི་དམངས་ཁྲོད་སྙན་ངག་གི་དྭངས་མར་སྣང་ལ། གླུ་ཚིག་གྱེར་འདོན་
གྱི་དབྱངས་འགྲོས་ཀྱི་རྒྱན་དུ་གྱུར་པ་དང་། སྒྲུང་དཔེར་གཟིགས་མཁན་རྣམས་
དང་སྒྲུང་བཤད་ལ་ཉན་མཁན་དག་གི་མིག་གི་དཔྱིད་དང་རྣ་བའི་བཅུད་དུ་གྱུར་
རོ། ། དཔེར་ན། ཧོར་གླིང་གཡུལ་འགྱེད་དུ་རྒྱ་ཚ་ཞལ་དཀར་གྱིས་བླངས་པའི་
གླུ་རུ།
... ས་འདི་ཡི་ས་ངོ་མ་ཤེས་ན། ། རྨ་དེལ་ཡག་སྟག་ཐང་ཁྲ་མོ་རེད། །
ཕོ་ང་དང་ང་ངོ་མ་ཤེས་ན། ། ས་ཕུ་གསུམ་ཁ་བ་གངས་ཀྱི་རི། ། གངས་ལ་སེང་
ཆེན་འགྱིང་བའི་རི། ། སེང་ལ་གཡུ་རལ་རྒྱས་པའི་རི། ། སྐེད་གསུམ་ཙན་དན་



106
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ནགས་ཀྱི་རི། ། ནགས་ལ་རྒྱ་སྟག་འཕྱོ་བའི་རི། ། སྟག་ལ་འཛུམ་དྲུག་རྒྱས་པའི་
རི། ། མདའ་གསུམ་གཙང་རྒྱས་ཆབ་ཀྱི་རི། ། ཆུ་ལ་ཉ་སྲམ་འཁོར་བའི་རི། །
ཉ་ལ་གསེར་མིག་རྒྱས་པའི་རི། ། ཤོད་གསུམ་ཆུ་མ་ཞིང་གི་རི། ། ཞིང་ལ་འབྲས་
དྲུག་སྨིན་པའི་རི། ། འབྲས་ལ་མགོ་ནག་འཁོར་བའི་རི། ། རྨ་རི་བོ་བཞི་ཡི་
འདུས་མདོ་ནས། ། མཁར་མི་འགྱུར་དངུལ་ཆུ་ཁྲོ་རྫོང་ནས། ། དཔའ་མི་
འགྱུར་རྒྱ་ཚ་ཞལ་དཀར་ཡིན། །
ཞེས་ཆུ་བོ་བཞུར་བཞུར་དུ་ཤར་མར་ཐོན་པ་ལྟ་བུས་མཚོན་ནོ། ། དེའི་
ཕྱིར་ལོ་རྒྱུས་ཀྱི་བྱུང་བ་བརྗོད་པའི་སྙན་རྩོམ་རིང་མོ་འདི་ཉིད་ནི་སྡེབ་ལེགས་
ཚིག་གི་རྒྱ་མཚོ་དང་། ཡིད་དབང་འཕྲོག་ཅིང་འགྱུར་ཁུག་ལྡན་པའི་སྡེབ་ལེགས་
སྒྲ་རྒྱན་གྱི་འབྱུང་གནས་སུ་གྱུར་པས། རྩོམ་རིག་གསར་རྩོམ་གྱི་ཕྱོགས་ལ་བརྩོན་
པས་འཇུག་པའི་གཞོན་ནུ་རྣམས་ཀྱིས་ཅིས་ཀྱང་སློབ་སྦྱོང་བྱེད་ པའི་ཡུལ་དུ་
འཁུམས་སོ། །



བོད་ཀྱི་གནའ་རབས་རྩོམ་རིག་
107
དོན་ཚན་བཅུ་བ། བོད་ཀྱི་ཟློས་གར་རྩོམ་རིག
དེ་ཡང་ཟློས་གར་རྩོམ་རིག་ཅེས་པ་ནི་ཟློས་གར་འཁྲབ་གཞུང་ལ་ཟེར་ཞིང་
ཟློས་གར་སྒྱུ་རྩལ་ཀྱི་གྲུབ་ཆ་གཙོ་བོ་ཡིན་ལ། འཁྲབ་གཞུང་གིས་ཐད་ཀར་ཟློས་
གར་གྱི་བརྗོད་བྱའི་སྙིང་བོ་དང་མི་སྣ། བྱུང་རིམ། གར་ཚིག སྒྲིག་གཞི་
བཅས་གཏན་འཁེལ་བྱེད་པ་དང་གར་སྟེགས་འཁྲབ་སྟོན་གྱི་གཞི་འཛིན་ས་ཡིན་
ནོ། །
ཟློས་གར་ཞེས་པ་ནི་ལུས་ཀྱི་ཉམས་འགྱུར་དང་། རྐང་བའི་སྟངས་སྟབས།
ངག་གི་སྨྲ་བརྗོད་དུ་མ་ཡང་ཡང་ཟློས་ཤིང་གར་བྱེད་པའམ། ངག་ནས་གླུ་ཟློས་
ཤིང་ལུས་ཀྱིས་གར་བྱེད་པ་དང་ཡང་ན་གར་སྟེགས་ཀྱི་སྣང་བརྙན་དམིགས་ཡུལ་
དུ་བྱེད་ཅིང་། འཁྲབ་སྟོན་པའི་འཁྲབ་བསྒྱུར་དཀྱིལ་སྙིང་དུ་གྱུར་པའི་རྩོམ་རིག་
དང་འཁྲབ་སྟོན། རོལ་དབྱངས། བྲོ་གར། མཛེས་རིས་སོགས་རྣམ་པ་མང་བོ་
ལས་གྲུབ་པའི་སྣ་འཛོམས་ཀྱི་སྒྱུ་རྩལ་ཞིག་ཡིན་ལ། མི་སྣ་དང་དོན་རྐྱེན། དུས་
ཚོད། གནས་ཡུལ་རྣམས་ཆེས་གཅིག་བསྡུས་ཀྱི་ངང་ནས། ཚད་བཀག་ཡོད་
པའི་གར་སྟེགས་དང་འཁྲབ་སྟོན་དུས་ཚོད་ཀྱི་ནང་དུ་མི་སྣའི་བྱ་བྱེད་ཉམས་
འགྱུར་དང་སྐད་ཆ། མི་སྣའི་རང་གཤིས་འབུར་དོད། དོན་གྱི་བྱུང་རིམ་མྱུར་
བར་འཕེལ་བ་སོགས་ཟློས་གར་གྱི་འཕེལ་འགྲོས་མགྱོགས་ཤིང་རྣོ་ངར་ལྡན་ལ་ཛ་
དྲག་ཆེ་བའི་འགལ་བ་ཁ་འཐབ་ལ་བརྟེན་ནས་སྤྱི་ཚོགས་འཚོ་བ་མཚོན་ཞིང་།
མི་རྣམས་ཀྱི་ཚོར་འདུ་བརྩེ་བ་སྐྱོམས་པར་བྱས་ཏེ་ལེགས་ཉེས་སྤང་བླང་གི་ཆ་ལ་
གོ་བསྐོན་སློབ་གསོ་གཏོང་བ་ཞིག་ཡིན་ནོ། །
བོད་དུ་ཟློས་གར་འཁྲབ་སྟོན་གྱི་སྲོལ་ནི་དུས་རབས་བཅུ་བཞི་བའི་ནང་



108 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆེས་ཆེར་དར་བར་གྲགས་ཏེ། དེའང་གྲུབ་ཆེན་ཐང་སྟོང་རྒྱལ་པོ(1385——
1509) ཡིས་ལྕགས་ཟམ་བསྐྲུན་པའི་མཐུན་རྐྱེན་དུ་ལས་ཀ་བའི་ཁྲོད་ན་སྐྱེས་
གཟུགས་མཛེས་པའི་བུ་མོ་སྤུན་བདུན་ཡོད་པར་གྲུབ་ཆེན་རང་གིས་རྐང་ལག་གི་
སྟངས་སྟབས་དང་གླུ་གར་སོགས་ཁྲིད་སྟོན་མཛད་དེ། དབུས་ཁུལ་ཡུལ་གྲུ་ཁག་
ལ་ཕེབས་ནས་ཟློས་གར་འཁྲབ་སྟོན་བྱས་ཏེ་དགེ་སྐུལ་དཀར་ཐིགས་བསླངས།
བུ་མོ་གཞོན་ནུ་མ་དེ་དག་གི་འཁྲབ་སྟོན་གྱིས་སྐྱེ་བོ་ཀུན་གྱི་ཡིད་དབང་འཕྲོག་
པར་བྱས་པས། ཐམས་ཅད་ཀྱིས་ནམ་མཁའི་ལྷ་མོས་གར་འཁྲབ་པ་ལྟར་ངོ་
མཚར་ཆེ་ཞེས་བསྟོད་བསྔགས་བྱས་པས་ལྷ་མོའི་ཟློས་གར་ཞེས་པའི་མིང་བྱུང་།
བོད་ཀྱི་ཟློས་གར་ཐོག་མར་དར་དུས་རོལ་ཆའི་རམ་འདེགས་ཉུང(རྔ་དང་
སྦུབ་མ་གཏོགས་མེད་པར་བཤད)ཞིང་གར་སྟེགས་ཀྱང་ངེས་ཅན་ཞིག་མེད་ལ།
ཕལ་ཆེར་སྐབས་བསྟུན་གང་བདེའི་སྒོ་ནས་འཁྲབ་སྟོན་བྱས་ཆོག་པར་སྣང་།
འོན་ཀྱང་ཟློས་གར་གྱི་འཁྲབ་སྟོན་སྒྲིག་གཞི་ལ་ཐུན་མོང་མ་ཡིན་པའི་ཁྱད་ཆོས་
ཤིག་ལྡན་ཏེ། གཏམ་རྒྱུད་ཇི་ལྟ་བུ་ཞིག་འཁྲབ་སྟོན་བྱེད་ཀྱང་། མདོ་དང༌།
གཞུང་། བཀྲ་ཤིས་བཅས་ཀྱི་གོ་རིམ་གསུམ་ཚང་དགོས། མདོ་ཞེས་པ་ནི་ཟློས་
གར་གྱི་སྔོན་འགྲོ་ལྟ་བུ་ཡིན་ལ་མདོ་འཛིན་པ་ཞེས་པ་གར་སྟེགས་སུ་ཞུགས་ནས་
དཀོན་མཆོག་ལ་མཆོད་བརྗོད་དང་ལྟ་མཁན་ལ་བཀྲ་ཤིས་བདེ་ལེགས་ཞུ་བ་དང་
སྦྲགས་སྐབས་བབས་འཁྲབ་སྟོན་བྱེད་པའི་ཟློས་གར་ངོ་སྤྲོད་བྱེད་པ་ཡིན། རྗེས་
སུ། མདོ་དེའང་རྔོན་པས་ས་འདུལ་དང་རྒྱ་ལུས་བྱིན་འབེབས། ལྷ་མོའི་གླུ་
གར་ཞེས་པའི་རྣམ་པ་གསུམ་གྱིས་གྲུབ་པར་གྲགས། གཞུང་ཞེས་པ་ནི་སྐབས་
བབས་འཁྲབ་སྟོན་བྱེད་པའི་ཟློས་གར་གྱི་གཏམ་རྒྱུད་དངོས་དང་བཀྲ་ཤིས་ནི་
མཇུག་བསྡུ་བའི་རིམ་པའོ། །
བོད་དུ་འཁྲབ་སྟོན་བྱེད་པའི་སྲོལ་རྒྱུན་ཟློས་གར་གྱི་གཏམ་རྒྱུད་དག་ལས་
ཆེས་སྔ་ཤོས་ནི་རས་ཆུང་དབུས་ཕེབས་ཞེས་པ་ཡིན་པར་བཤད་ཅིང་། དེ་རྗེས་
སུ་རིམ་བཞིན་ཆོས་རྒྱལ་ནོར་བཟང་དང་དྲི་མེད་ཀུན་ལྡན། གཟུགས་ཀྱི་ཉི་མ།



བོད་ཀྱི་གནའ་རབས་རྩོམ་རིག
109
རྒྱ་བཟའ་ཀོང་ཇོ། པད་མ་འོད་འབར། དོན་ཡོད་དོན་འགྲུབ། འགྲོ་བ་
བཟང་མོ། སྣང་ས་འོད་འབུམ་བཅས་སྲོལ་རྒྱུན་གྱི་ཟློས་གར་ཆེན་མོ་བརྒྱུད་དུ་
འབོད་པ་དར་རྒྱས་བྱུང་བའོ། །
གོང་གསལ་བོད་ཀྱི་ཟློས་གར་ཆེན་མོ་བརྒྱད་ལས་ལ་ལ་ནི་སངས་རྒྱས་ཀྱི་
སྐྱེས་རབས་དང་མདོ་ལས་བྱུང་ཞིང་། འགའ་ཞིག་ནི་བོད་ཀྱི་དམངས་ཁྲོད་
གཏམ་རྒྱུད་གཞིར་བཟུང་སྟེ་བཅོས་སྒྲིག་བྱས་པ་དང༌། ལ་ལས་ནི་བོད་ཀྱི་ལོ་
རྒྱུས་ཀྱི་དོན་གནད་མཚོན་པ་ཡིན་ཏེ། གཤམ་ནས་དེ་དག་གི་བརྗོད་དོན་མདོར་
བསྡུས་དང་བསམ་བློའི་རང་བཞིན་གཉིས་ཀྱི་ཆ་ནས་རེ་རེ་བཞིན་བཤད་པར་
བྱའོ། །
དང་པོ། ཆོས་རྒྱལ་ནོར་བཟང་།
དེ་ཡང་ཆོས་རྒྱལ་ནོར་བཟང་གི་རྣམ་ཐར་འདིའི་ཐོག་མའི་ས་བོན་ནམ་
འབྱུང་ཁུངས་ནི་སངས་རྒྱས་ཀྱི་སྐྱེས་རབས་རྟོགས་བརྗོད་དཔག་བསམ་འཁྲི་
ཤིང་ལས་ཡལ་འདབ་དྲུག་ཅུ་རེ་བཞི་བ་ནོར་བཟང་གི་རྟོགས་བརྗོད་ཅེས་པ་དེ་
ཡིན། དཔག་བསམ་འཁྲི་ཤིང་གི་བོད་འགྱུར་བྱུང་རྗེས་ནོར་བཟང་གི་གཏམ་
རྒྱུད་འདི་བོད་རིགས་དམངས་ཁྲོད་དུ་དར་ཁྱབ་ཧ་ཅང་ཆེ་ལ། རྗེས་སུ་སྡིངས་
ཆེན་ཚེ་རིང་དབང་འདུས་ཀྱིས་བོད་རང་གི་བསམ་བློ་དང་མོས་འདུན། མཛེས་
དཔྱོད་ལྟ་བ་དང་མཐུན་པར་སྦྱར་ནས་བཅོས་སྒྲིག་བྱས་པ་ཞིག་ཡིན་ནོ། །
ཆོས་རྒྱལ་ནོར་བཟང་གི་བརྗོད་དོན་གཙོ་བོ་ནི། སྔོན་བྱང་ཕྱོགས་མངའ་
ལྡན་པ་དང་ལྷོ་ཕྱོགས་རིགས་ལྡན་པ་ཞེས་བྱ་བའི་རྒྱལ་ཁབ་གཉིས་ཡོད་པ་ལ།
ལྷོ་ཕྱོགས་རིགས་ལྡན་པའི་རྒྱལ་པོ་ཤག་པ་གཞོན་ནུ་ཟེར་བ་དེ་ནི་གདུག་རྩུབ་
ཅན་དང་ང་རྒྱལ་ཅན། ལས་རྒྱུ་འབྲས་ལ་བརྩི་འཇོག་མི་བྱེད་པའི་མི་ཞིག་ཡིན་



110
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྟབས། རྒྱལ་ཁབ་དེར་ལོ་ཏོག་དང་གནམ་ཆུ་མི་ལེགས་ཤིང་མི་ནད་དང་ཕྱུགས་
ནད་རྒྱུན་མི་ཆད་པ་དང་། ནང་འཁྲུག་དང་མུ་གེ་རྟག་ཏུ་བྱུང་ནས་རྒྱལ་པོའི་
མངའ་ཐང་ཉམས་དམས་སུ་སོང་།
དེའི་སྟབས་ཀྱིས། རྒྱལ་པོ་ ཤག་པ་གཞོན་ནུས་བྱང་གི་ཕྱོགས་ན་འཁྱིལ་
བའི་མཚོ་མོ་དང་མཚོ་དེར་གནས་པའི་ཀླུའི་རྒྱལ་པོ་གྲོགས་སུ་འགུགས་པའི་བློ་
ལོག་བཅངས་ནས་མངའ་ལྡན་པདྨ་བླ་མ་མཚོ་ཁ་ལ་སྔགས་པ་ཞིག་མངགས། །
སྔགས་པ་དེས་ཀླུའི་རྒྱལ་པོ་ལ་གནོད་འཚེ་གཏོང་སྐབས་རྔོན་པ་སྤང་ལེབ་
འཛིན་གྱིས་སྐྱབས་པས། ཀླུའི་རྒྱལ་པོས་རྔོན་པའི་དྲིན་ལན་འཇལ་ཆེད་རྔོན་པ་
ཀླུ་ཡུལ་དུ་གདན་དྲངས་ཏེ་བྱིན་རླབས་ལྡན་པའི་ནོར་བུ་རིན་ཆེན་དགོས་འདོད་
ཀུན་འབྱུང་ཞེས་བྱ་བ་ཕུལ། དེ་ནས་རྔོན་པ་སྤང་ལེབ་འཛིན་དྲང་སྲོང་བློ་གྲོས་
རབ་གསལ་གྱི་མདུན་དུ་སོང་ནས་སྡོད་སྐབས། དྲི་ཟའི་རྒྱལ་པོའི་སྲས་མོ་ཡིད་
འཕྲོག་ལྷ་མོ་འཁོར་དང་བཅས་པ་ཚངས་པ་འདུ་བའི་ཁྲུས་ཀྱི་རྫིང་བུ་རུ་སྐུ་ཁྲུས་
གསོལ་དུ་ཕེབས་པ་མཐོང་བས། དྲི་ཟའི་ལྷ་མོ་དེ་དག་གི་ཁྲོད་ནས་ གཅིག་
བཟུང་སྟེ་རང་གི་ཆུང་མ་བྱེད་པར་འདོད་ནས། ཀླུ་ཡུལ་ནས་ནོར་བུ་དོན་ཡོད་
ཞགས་པ་ཁྱེར་འོངས་ཏེ་ཡིད་འཕྲོག་ལྷ་མོ་བཟུང་། འོན་ཀྱང་། ཡིད་འཕྲོག་ལྷ་
མོ་རྔོན་པའི་གཏན་གྲོགས་བྱེད་པར་ཡིད་མ་འཐད་པས་དྲང་སྲོང་བློ་གྲོས་རབ་
གསལ་གྱི་དགོངས་པ་ལྟར་རྔོན་པས་ཡིད་འཕྲོག་ལྷ་མོ་བྱང་ཕྱོགས་མངའ་ལྡན་
པའི་རྒྱལ་པོ་ནོར་བཟང་གི་བཙུན་མོར་ཕུལ།
ཆོས་རྒྱལ་ནོར་བཟང་གིས་ཡིད་འཕྲོག་ལྷ་མོ་ཁབ་ཏུ་བཞེས་པས། ཁོང་
གཉིས་ཕན་ཚུན་མཛའ་ཞིང་མཐུན་ པར་ གྱུར་ པ་ དང་བདེ་སྐྱིད་རྫོགས་ལྡན་
གསར་བའི་དཔལ་ལ་རོལ་ཅིང་བཞུགས།
ཡིན་ན་ཡང་། བཙུན་མོ་ལྔ་བརྒྱ་ཕྲག་དོག་སྐྱེས་ནས་ཡིད་འཕྲོག་ལྷ་མོ་
མེད་པར་གཏོང་ཆེད་ཨ་མཆོད་ཧ་རི་དང་ངན་འབྲེལ་བྱས། ཨ་མཆོད་ཧ་རིས་
གཡོ་སྒྱུ་བཀོལ་ཏེ་ཆོས་རྒྱལ་ནོར་བཟང་བྱང་ཕྱོགས་སུ་དགྲ་འདུལ་བར་བརྫངས།



111
བོད་ཀྱི་གནའ་རབས་རྩོམ་རིག་
ནོར་བཟང་ཕེབས་ཤུལ་དུ། ཨ་མཆོད་ཧ་རིས་ཐབས་ཇུས་སྣ་ཚོགས་འཐེན་ནས་
ཡིད་འཕྲོག་ལྷ་མོ་གསོད་པར་བརྩམས་པས་ཡིད་འཕྲོག་ལྷ་མོ་དྲི་ཟའི་ཡུལ་དུ་
འཕུར།
ཆོས་རྒྱལ་ནོར་བཟང་བྱང་ཕྱོགས་ནས་ཕྱིར་ཕེབས་ཚེ། ཡིད་འཕྲོག་ལྷ་མོ་
དྲི་ཟའི་ཡུལ་དུ་གཤེགས་པ་ཤེས་ཏེ་ཐུགས་ལ་སྐྱོ་སྣང་ཚད་མེད་སྐྱེས་ཤིང་། རྒྱལ་
སྲིད་སྣང་མེད་དུ་བསྐྱུར་ནས་དྲང་སྲོང་བློ་གྲོས་རབ་གསལ་གྱི་དྲུང་དུ་ཕེབས་པ་
ན། ཡིད་འཕྲོག་ལྷ་མོས་བཞག་པའི་རིན་ཆེན་གསེར་གདུབ་ཐོབ། དེ་ནས་ཆོས་
རྒྱལ་ནོར་བཟང་གིས་ལམ་དགྲ་མ་ལུས་པར་བཏུལ་ནས་ལྗོན་པའི་ཡུལ་དུ་ཡིད་
འཕྲོག་ལྷ་མོ་འཚོལ་དུ་ཕྱིན། །
ཡིན་ནའང་། དྲི་ཟའི་རྒྱལ་པོ་རྟ་མགོ་ཅན་གྱིས་རང་གི་སྲས་མོ་ཡིད་
འཕྲོག་ལྷ་མོ་ཆོས་རྒྱལ་ནོར་བཟང་གི་བཙུན་མོར་སྟེར་མ་འདོད་པས་ཐབས་སྣ་
ཚོགས་བཀོལ་ནས་བཀག་འགོག་བྱས་པ་དང༌། དྲི་ཟའི་རྩལ་བོ་ཆེ་དག་དང་
དཔའ་རྩལ་འགྲན་པར་བཅུག་སྟེ་ཉམས་ཚོད་བླངས་པ་རེད། དེ་ལྟ་ནའང་།
ཆོས་རྒྱལ་ནོར་བཟང་ཀུན་ནས་རྒྱལ་བར་གྱུར་པ་དང་། མདའ་ཕངས་པའང་
ཡིད་འཕྲོག་ལྷ་མོར་བབས་པས། མཇུག་མཐར་དྲི་ཟའི་རྒྱལ་པོས་ཡིད་འཕྲོག་ལྷ་
མོ་ཆོས་རྒྱལ་ནོར་བཟང་གི་བཙུན་མོར་མི་སྟེར་ཀ་མེད་བྱུང་། །
གོང་གི་བརྗོད་དོན་མདོར་བསྡུས་འདི་ལ་མནོ་བསམ་ཞིབ་མོས་དཔྱད་ན།
ཆོས་རྒྱལ་ནོར་བཟང་གི་བསམ་བློའི་རང་བཞིན་ནི། རྒྱལ་བུ་ནོར་བཟང་དང་
ཡིད་འཕྲོག་ལྷ་མོ་གཉིས་ཀྱི་འགྱུར་མེད་བརྟན་ཅིང་ལྷད་མེད་རྣམ་དག་གི་བརྩེ་
དུང་ལ་བསྔགས་བརྗོད་དང་ནོར་བཟང་གིས་ལྷད་མེད་བརྩེ་དུང་དེའི་ཆེད་དུ་
དཀའ་བ་བརྒྱ་ཕྲག་ཁྱད་དུ་གསོད་ཐུབ་པའི་སྙིང་སྟོབས་ལ་བསྟོད་གླུ་བླངས་པ་
དང་ཆབས་ཅིག་ཏུ་གདུག་རྩུབ་ཆེ་ལ་ལས་འབྲས་མི་བརྩི་བའི་རིགས་ལྡན་རྒྱལ་པོ་
ཤག་པ་གཞོན་ནུ་དང་། ཕྲག་དོག་གི་དུག་ཆུས་ཀུན་ནས་མྱོས་པའི་བཙུན་མོ་ལྔ་
བརྒྱ། སྦྱོར་བ་ངན་པས་གཞན་ལ་གནོད་ཅིང་འཚེ་བའི་ཨ་མཆོད་ཧ་རི་བཅས་



112
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཀྱིས་མཚོན་པའི་དངོས་ཡོད་སྤྱི་ཚོགས་ཁྲོད་ཀྱི་དགེ་མཚན་དང་ལེགས་ཚོགས་ལ་
གཏོར་བརླག་བྱེད་པའི་མི་རྣམས་ལ་ཟུར་ཟ་དང་མཚང་འབྱིན་བྱས་ཡོད།
གཉིས་པ། རྒྱལ་བུ་དྲི་མེད་ཀུན་ལྡན།
དྲི་མེད་ཀུན་ལྡན་གྱི་རྣམ་ཐར་གྱི་འབྱུང་ཁུངས་ནི་འཕགས་པ་རྒྱལ་བུ་དོན་
གྲུབ་ཀྱི་མདོ་ཞེས་པ་ཡིན་ལ། འཕགས་པ་རྒྱལ་བུ་དོན་གྲུབ་ཀྱི་མཛད་པ་དང་
མཐུན་པར་བསྒྲིགས་པ་ཞིག་ཡིན།
རྒྱལ་བུ་དྲི་མེད་ཀུན་ལྡན་གྱི་བརྗོད་དོན་གཙོ་བོ་ནི། སྔོན་ཡུལ་བྷེ་ཏའི་
གྲོང་ཁྱེར་ཆེན་པོ་ན་རྒྱལ་པོ་ས་སྐྱོང་གྲགས་པ་ཞེས་བྱ་བ་ཞིག་མཆིས་པ་དེར་རྒྱལ་
རྒྱུད་འཛིན་པའི་སྲས་གཅིག་ཀྱང་མ་བྱུང་བས། རྒྱལ་པོས་ཡར་དཀོན་མཆོག་ལ་
མཆོད་པ་དང་མར་དབུལ་ཕོངས་ལ་སྦྱིན་པ། ལྷ་སྲིན་སྡེ་བརྒྱད་ལ་གཏོར་མ་
བཏང་བར་བརྟེན། བཙུན་མོ་དགེ་ལྡན་བཟང་མོ་ལ་རྒྱལ་བུ་ཞིག་འཁྲུངས་པ་ལ།
རྒྱལ་བློན་ཐམས་ཅད་དགའ་བར་གྱུར་ནས་མཚན་ལ་དྲི་མེད་ཀུན་ལྡན་ཞེས་
གསོལ། །
དེ་ནས་རྒྱལ་བུ་རིམ་གྱིས་ནར་སོན་པ་ན་ཡུལ་པདྨ་ཅན་གྱི་རྒྱལ་པོ་ཟླ་བ་
བཟང་བོ་ཞེས་བྱ་བའི་སྲས་མོ་མན་དྷེ་བཟང་མོ་ཞེས་པ་བཙུན་མོར་བླངས་པ་
ལས། སྲས་ཆེ་བ་ལེགས་ལྡན་དང་འབྲིང་བ་ལེགས་དཔལ། ཆུང་བ་སྲས་མོ་
ལེགས་མཛེས་མ་གསུམ་རིམ་པར་འཁྲུངས། །
དྲི་མེད་ཀུན་ལྡན་ནི་ཆུང་དུས་ནས་བྱམས་དང་སྙིང་རྗེ་ཆེ་བ། གཏོང་ཕོད་
ཀྱི་ལག་པ་རིང་ཞིང་དབུལ་ཕོངས་ལ་སྦྱིན་པ་གཏོང་བར་དགྱེས་པ་ཞིག་ཡིན།
ཉིན་ཞིག་ལ། རྒྱལ་བུ་དྲི་མེད་ཀུན་ལྡན་བློན་འཁོར་རྣམས་དང་མཉམ་དུ་སྐྱེད་
མོས་ཚལ་དུ་གཟིགས་མོར་བྱོན་པ་ན། ཕོ་བྲང་ཕྱི་རོལ་ཏུ་དབུལ་སྡུག་གིས་



བོད་ཀྱི་གནའ་རབས་རྩོམ་རིག
113
མནར་བའི་འབངས་མི་མང་བོ་འདུས་ནས་རྒྱལ་བུ་དྲི་མེད་ཀུན་ལྡན་ལ་ཅེ་རེར་
བལྟས་འདུག་པ་མཐོང་ནས་ཐུགས་ལ་སྡུག་བསྔལ་བཟོད་དུ་མེད་པ་སྐྱེས་ཏེ།
ཡབ་རྒྱལ་པོ་ལས་སྦྱིན་པ་གཏོང་བའི་དབང་ཆ་ཞུས་པར་ཡབ་རྒྱལ་པོ་འཐད་པ་
བྱུང་བ་དང་། རྒྱལ་པོའི་བང་མཛོད་ཀྱི་སྒོ་ཕྱེ་ནས་ རིན་ཆེན་ནོར་བུ་རྣམས་
ཕྱོགས་གཅིག་ཏུ་སྤུངས་ཏེ་ཡུལ་ཁམས་ཀུན་གྱི་མངའ་འབངས་ལ་སྦྱིན་པ་རྒྱ་ཆེར་
གཏོང་བའི་སྐད་བཏང་ངོ༌། །
དེའི་དུས་སུ། ཡུལ་མཐའ་འཁོབ་བྱེ་མ་ཤིང་དྲུང་གི་རྒྱལ་པོ་ཤིང་ཁྲི་བཙན་
པོ་ཞེས་བྱ་བ་ཡིས་གཏམ་དེ་ ཐོས་ པ་དང་བསམ་སྦྱོར་ངན་པ་བཅངས་ནས།
མངའ་འོག་གི་བྲམ་ཟེ་བློ་གྲོས་ཞེས་པ་དེ་ནོར་བུ་དགོས་འདོད་དཔུང་འཇོམས་
སློང་བར་མངགས། རྒྱལ་བུ་དྲི་མེད་ཀུན་ལྡན་གྱིས་ཕངས་པ་མེད་པར་ནོར་བུ་
དགོས་འདོད་དཔུང་འཇོམས་དེ་བྲམ་ཟེ་བློ་གྲོས་ལ་སྦྱིན་པ་དང༌། གནས་ཚུལ་
དེ་ཡབ་རྒྱལ་པོ་ས་སྐྱོང་གྲགས་པས་ཤེས་འཕྲལ་རབ་ཏུ་ཁྲོས་པར་གྱུར་ཏེ་རྒྱལ་བུ་
དྲི་མེད་ཀུན་ལྡན་བདུད་རི་ཧ་ཤང་དུ་བསྐྲད་ནས་ལོ་བཅུ་གཉིས་ཀྱི་རིང་ལ་
འདུག་དགོས་པའི་ཁྲིམས་ཆད་བཅད། དྲི་མེད་ཀུན་ལྡན་བདུད་རི་ཧ་ཤང་ལ་
ཆས་སྐབས། བཙུན་མོ་མན་དྷེ་བཟང་མོ་དང་སྲས་མིང་སྲིང་གསུམ་པོའང་རྗེས་
སུ་ཉེ་བར་འབྲངས་ནས་སོང་། །
རྒྱལ་བུ་དྲི་མེད་ཀུན་ལྡན་བཙུན་མོ་དང་བཅས་པ་བདུད་རི་ཧ་ཤང་དུ་
གཤེགས་པའི་ལམ་དུ་རྒྱུ་ནོར་ཐམས་ཅད་སློང་མཁན་རྣམས་ལ་ཕངས་མེད་དུ་
སྦྱིན་པར་མ་ཟད། རང་གི་སྙིང་དང་འདྲ་བའི་སྲས་མིང་སྲིང་གསུམ་པོའང་སློང་
མཁན་དག་ལ་སྦྱིན། ཐ་ན་ལྷ་ཚངས་པས་ཉམས་སད་ཀྱི་ཆེད་དུ་མན་དྷེ་བཟང་
མོ་བསླངས་པ་ལ་དེའང་ཕངས་མེད་དུ་སྦྱིན་པར་མཛད།
དེ་ནས་རྒྱལ་བུ་དྲི་མེད་ཀུན་ལྡན་དང་བཙུན་མོ་གཉིས་བདུད་རི་ཧ་ཤང་དུ་
ལོ་བཅུ་གཉིས་ལོན་རྗེས་ཕྱིར་རང་གི་རྒྱལ་ཁབ་ཏུ་ལོག་པའི་ལམ་དུ། དྲི་མེད་
ཀུན་ལྡན་གྱིས་བྲམ་ཟེ་ལོང་བ་ཞིག་ལ་རང་གི་སྤྱན་གཉིས་ཀྱང་སྦྱིན་ནས་སྦྱིན་



114 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པའི་མཐའ་རྫོགས་པར་མཛད།
ཡིན་ནའང་། རྒྱལ་པོ་དྲི་མེད་ཀུན་ལྡན་གྱི་སྦྱིན་པའི་སྟོབས་ཀྱིས་སྤྱན་
གཉིས་གསལ་བར་གྱུར་པ་དང༌། སྔར་བྲམ་ཟེ་བློ་གྲོས་ལ་སྦྱིན་པ་བཏང་བའི་
ནོར་བུ་དགོས་འདོད་དཔུང་འཇོམས་དེ་ཕྱིར་སྤྲད་བྱུང་ལ། སྲས་མིང་སྲིང་
གསུམ་པོའང་བྲམ་ཟེ་དག་གིས་ཕྱིར་གནང་བྱུང༌། །
དེ་ནས་རྒྱལ་བུ་དྲི་མེད་ཀུན་ལྡན་དང་བཙུན་མོ་མན་དྷ་བཟང་མོ། སྲས་ ་
མིང་སྲིང་ གསུམ་ པོ་ བཅས་ རང་ ཡུལ་ དུ་ ཕེབས་ ནས་ ཡབ་ ཡུམ་ དང༌ མཉམ་
འཛོམས་བྱུང་བ་དང་། དྲི་མེད་ཀུན་ལྡན་ཡབ་རྒྱལ་པོའི་རྒྱལ་ཚབ་ཏུ་དབང་
བསྐུར་བས་རྒྱལ་སྲིད་ཆོས་བཞིན་བསྐྱངས་ཤིང་མངའ་འབངས་བདེ་སྐྱིད་ཀྱི་
ལམ་དུ་བཀོད་པའོ། ། །
དེས་ན། དྲི་མེད་ཀུན་ལྡན་གྱི་བསམ་བློའི་རང་བཞིན་ནི། རྒྱལ་བུ་དྲི་
མེད་ཀུན་ལྡན་གྱིས་ཉམ་ཐག་འབངས་མི་རྣམས་ལ་སྙིང་རྗེ་ཆེན་པོ་བཅངས་ནས།
རྒྱལ་པོའི་བང་མཛོད་ལས་ནོར་བུ་དགོས་འདོད་དཔུང་འཇོམས་སོགས་ཕངས་
པ་མེད་པར་སྦྱིན་པ་བཏང་བར་མ་ཟད། རང་གི་ཆུང་མ་དང་སྲས་མིང་སྲིང་
གསུམ། རང་གི་སྤྱན་ལ་སོགས་པའང་སྦྱིན་པ་བཏང་སྟེ་དོན་དམ་གྱི་སྦྱིན་པའི་
མཐའ་རྫོགས་པར་མཛད་པའི་རྨད་བྱུང་མཛད་སྤྱོད་ལ་ཚད་མཐོན་པོའི་སྒོ་ནས་
བསྔགས་བརྗོད་མཛད་པ་དེ་ཡིན།
གསུམ་པ། གཟུགས་ཀྱི་ཉི་མ།
གཟུགས་ཀྱི་ཉི་མའི་རྣམ་ཐར་འདི་ནི་བཙན་པོ་ཁྲི་སྲོང་ལྡེ་བཙན་གྱི་རིང་ལ་
ལོ་ཙཱ་བ་གཉིས་ཀྱིས་རྒྱ་གར་ནས་བསྒྱུར་བ་ཡིན།
གཟུགས་ཀྱི་ཉི་མ་ཡི་བརྗོད་དོན་གཙོ་བོ་ནི། རྒྱལ་བུ་ཟླ་བའི་སེང་གེས་



བོད་ཀྱི་གནའ་རབས་རྩོམ་རིག་ 115
རིགས་ངན་གྱི་བུ་མོ་ཞིག་བཙུན་མོར་བླངས་རྗེས། ཡང་དྲང་སྲོང་སྒོམ་ཆེན་གྱི་
བུ་མོ་གཟུགས་ཀྱི་ཉི་མ་བཙུན་མོར་བླངས་པས། རིགས་ངན་བུ་མོ་ཞེ་སྡང་དང་
ཕྲག་དོག་ལངས་ནས་གླུ་གར་ལ་མཁས་པའི་གན་དྷེ་བཟང་མོ་དང་གྲོས་ངན་
བརྩམས་ཏེ་གཟུགས་ཀྱི་ཉི་མ་བསླུ་བྲིད་བྱས་པ་དང་སྦྲགས་མ་ཉེས་ཁ་གཡོགས་
གང་མང་བྱས་མཐར། རྒྱལ་པོའང་གཡོ་འོག་ཏུ་ཚུད་དེ་གཟུགས་ཀྱི་ཉི་མ་གཤེད་
མ་གསུམ་གྱི་ལག་ཏུ་སྤྲད་ནས་དུར་ཁྲོད་དུ་གསོད་པར་བཏང་མོད། གཟུགས་ཀྱི་
ཉི་མ་མཚར་སྡུག་ཤིན་ཏུ་ཆེ་བས་གསོད་མ་ཕོད་པར་ག་ནས་འོང་བ་དེ་གར་
བཏང་ཞིང་། ཡབ་དྲང་སྲོང་ནི་འདས་ཟིན་པས་མཐར་རྣལ་འབྱོར་མ་བྱས་ཏེ་
རྒྱལ་ཁམས་ཕྱོགས་མེད་དུ་བསྐོར་བའི་རྟིང་མ་ལ་སླར་ཡང་གྲོང་ཁྱེར་སེམས་ཀྱི་བློ་
གྲོས་ཀྱི་ཕྱོགས་སུ་སླེབས་པ་དང་། རྒྱལ་སྲས་ཟླ་བའི་སེང་གེ་ཡང་གཟུགས་ཀྱི་ཉི་
མ་མེད་པའི་མྱ་ངན་གྱི་ཁུང་བུར་ཚུད་པའི་སྐབས་དང་འཕྲད་དེ་བློ་རིག་གསལ་
བའི་ཨ་བོ་ན་གེས་རྣལ་འབྱོར་མ་དེ་གཟུགས་ཀྱི་ཉི་མ་ཡིན་པ་ཤེས་ནས་རྒྱལ་པོའི་
ཕོ་བྲང་དུ་གདན་དྲངས། གན་དྷེ་བཟང་མོ་དང་རིགས་ངན་བུ་མོ་གཉིས་ཀྱིས་
བརྩམས་པའི་བྱ་ངན་རྣམས་མཐིལ་བརྡོལ། རྒྱལ་པོ་རྒྱལ་སྲས་བཅས་པ་རྨོངས་
པ་ལས་སད་དེ་གཟུགས་ཀྱི་ཉི་མ་སླར་ཡང་བཙུན་མོར་མངའ་གསོལ་ནས་ཚང་མ་
དགའ་སྐྱིད་ཀྱི་དཔལ་ལ་རོལ་བའི་སྐབས་གསར་དུ་རྙེད་པའོ། །
གོང་གི་བརྗོད་དོན་མདོར་བསྡུས་འདིར་མནོ་བསམ་ཞིབ་མོས་དཔྱད་ན།
འདུ་བྲལ་ལས་གྲུབ་པའི་རྒྱལ་པོ་ཟླ་བའི་སེང་གེ་དང་བཙུན་མོ་གཟུགས་ཀྱི་ཉི་མ་
གཉིས་ཀྱི་ལྷད་མེད་བརྩེ་དུང་ལ་བསྔགས་བརྗོད་དང་། དེ་གཉིས་ཀྱི་མི་ཕྱེད་
བརྩེ་དུང་དེ་གཞན་གྱིས་གཏོར་བཤིག་དང་གནོད་འཚེ་བཏང་བ་ཡིས་འཇིག་མི་
ཐུབ་ལ། ཁ་བྲལ་དང་དུས་ཚོད་ཀྱིས་གཞོམ་དུ་མེད་པ་མཚོན་པ་དང་ཆབས་
ཅིག་ཏུ། བསམ་སྦྱོར་ངན་པས་གཞན་ལ་གནོད་ཅིང་འཚེ་བའི་མི་དེ་ཅི་ནས་
ཀྱང་ཕམ་ཉེས་སུ་འགྲོ་བའི་ཆོས་ཉིད་ལེགས་པར་བསྟན་པ་དེ་རེད།



116
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
་
་
---
བཞི་བ། རྒྱ་བཟའ་ཀོང་ཇོ།
དེ་ཡང་དུས་རབས་བདུན་པའི་སྐབས་སུ་བོད་རྒྱལ་སྲོང་བཙན་སྒམ་པོས་
རྒྱ་ནག་རྒྱལ་པོ་ཐང་ཐེ་ཙུང་གི་སྲས་མོ་རྒྱ་བཟའ་ཀོང་ཇོ་དེ་བཙུན་མོར་བསུ་ཆེད།
བློན་པོ་མགར་དམ་ པ་ དང་ རྟ་བ་ བརྒྱ་ཕྲག་ ལྷན་ ཅིག་ ཏུ་ རྒྱ་ནག་ ཏུ་ མངགས།
དེའི་ཚེ་རྒྱ་གར། སྟག་གཟིག གེ་སར། ཧོར་གྱི་རྒྱལ་པོ་བཞིའི་བློན་པོ་ཡང་ལྷ་
གཅིག་ཀོང་ཇོ་གདན་འདྲེན་པའི་ཆེད་དུ་མངགས་པ་རྒྱ་རྗེའི་ཕོ་བྲང་དུ་སླེབས་
འདུག་གོ །།
དེར་རྒྱུས་ལྷ་གཅིག་བོད་ལ་སྟེར་མ་འདོད་ནས་བློན་པོ་རིག་པ་རྣོ་བ་ཞིག་
ལ་སྟེར་བར་བྱས་ཏེ། བླ་གཡུ་ཕུབ་ཙམ་པ་དཀྱིལ་དང་མཐའ་ན་མིག་རེ་ཡོད་པ་
ཞིག་ལ་དར་ཡུག་སུས་ཚུད་པ་ལ་སྦྱིན་ནོ་ཟེར་ནས་གཏད་པས། བློན་པོ་གཞན་
རྣམས་ཀྱིས་ཉི་མ་མང་བོར་ཐབས་སྣ་ཚོགས་བྱས་ཀྱང་ཚུད་མ་ཐུབ་བོ། ། མགར་
གྱིས་གྲོག་མ་ཆེན་པོ་ཞིག་གི་རྐེད་པར་དར་སྐུད་བཏགས་ཏེ་མིག་གཅིག་ནས་ཕུས་
བཏབ་པས་ཚུད་ཀྱང་ཀོང་ཇོ་མ་བྱིན།
ཡང་རྒོད་མ་མ་བུ་ཆེ་ཆུང་མཉམ་པ་བརྒྱ་གཏད་ནས་སོ་སོའི་མ་བུ་ངོ་ཤེས་
པ་ལ་སྟེར་ཟེར་བར། གཞན་རྣམས་ཀྱིས་ངོ་མ་ཤེས། མགར་གྱིས་རྟེའུ་རྣམས་
ལ་ཞག་གཅིག་ཆུ་མ་བླུད་པར་སང་ཉིན་བཏང་བས་རང་རང་གི་མས་ནུ་མ་
བསྣུན་པས་མ་བུ་ངོ་ཤེས་སོ། །
ཡང་ཆེ་ཆུང་མཉམ་པའི་བྱ་མ་བརྒྱ་དང་བུ་བརྒྱ་གཏད་ནས་འདི་རྣམས་མ་
བུ་སོ་སོར་ཕྱེ་ཞིག་ཟེར་བ་ལ། གཞན་རྣམས་གྱིས་མ་ཤེས། མགར་གྱིས་ཐང་ཆེ་
ས་ཞིག་ལ་སྦྲང་མ་གཏོར་བས་གཉིས་གཉིས་ལྷན་དུ་ཟ་བས་བྱ་མ་བུ་ངོ་ཤེས་
སོ། །



117
བོད་ཀྱི་གནའ་རབས་རྩོམ་རིག
ཡང་ཉིན་གཅིག་ལ་མི་རེས་ལུག་ ཤ་བུབས་ རེ་ཟོས་ ཤིང་པགས་པ་ཡང་
མཉེས་ཟིན་པ་ལ་སྟེར་རོ་ཟེར་བ་དང༌། གཞན་རྣམས་ཀྱིས་གང་ཡང་མ་ནུས།
བོད་བློན་རྣམས་ཀྱིས་ཤ་དང་པགས་པ་སོ་སོར་སྤུངས་ནས་ཤ་ཉུང་ངུ་རེ་ཚྭ་ལ་
བསྒྲེས་ཏེ་ཁམ་རེ་ཁམ་རེ་ཟོས་པས་ཚར་ཞིང་། པགས་པ་རྣམས་གྲལ་འགོ་ནས་
རིམ་བཞིན་ཕུར་བ་རེ་བྱས་པས་ཐུལ་ལོ། །
ཡང་ཉི་མ་ཕྱེད་ཚུན་ལ་མི་རེས་ཆང་བན་རེ་འཐུང་བ་མ་བཟི་བ་ལ་ལྷ་
གཅིག་སྟེར་ཟེར་ནས་ཆང་བན་རེ་གཏད་པས། གཞན་རྣམས་ནི་བཟི་ཞིང་
སྐྱུགས་སོ། ། བོད་བློན་རྣམས་སྣོད་ཆུང་ངུར་ཧུབ་རེ་ཧུབ་རེ་འཐུང་ཚར་ཏེ་མ་
བཟིའོ། །
ཡང་ནུབ་ ཅིག་ རྔ་བོ་ཆེ་ དྲག་ ཏུ་ བརྡུངས་ པས་ ཐམས་ ཅད་ ཕོ་བྲང་དུ་
འཚོགས་པ་ན། རྒྱ་རྗེས་དོ་ནུབ་ལམ་མ་འཛོལ་བར་རང་གི་འདུག་ས་སུས་རྙེད་
པ་ལ་སྟེར་རོ་ཟེར། དེར་བློན་པོ་གཞན་དག་ལམ་ནོར་ཏེ་རང་གི་འདུག་ས་མ་
རྙེད་དོ། ། མགར་གྱིས་སྔར་ནས་སྒོ་རྣམས་ལ་རྟགས་བརྒྱབ་ནས་ཡོང་ཡོད་པས། །
སྒྲོན་མེ་བཏེགས་ནས་རྟགས་ལ་བལྟས་ཤིང་འོངས་པས་འདུག་སར་བདེ་བར་
སླེབས་སོ། ། འོན་ཀྱང་ལྷག་གཅིག་བོད་ལ་སྟེར་མ་འདོད་དོ། །
མཇུག་མཐར། རྒྱལ་པོས་ཀོང་ཇོ་གཞོན་ནུ་མ་མཚར་སྡུག་དང་ལྡན་པ་
སུམ་བརྒྱའི་ཁྲོད་དུ་བཅུག་ནས། སུས་ངོ་ཤེས་པར་གྱུར་ན་དེར་སྟེར་རོ་ཟེར།
དེ་ལ་གནས་མོས་རོགས་རམ་བྱས་པར་བརྟེན་བློན་པོ་མགར་གྱིས་བུ་མོ་སུམ་
བརྒྱུའི་ཁྲོད་ནས་ལྷ་གཅིག་ཀོང་ཇོ་དེའི་ངོ་ཤེས་པར་གྱུར་པས། བོད་ལ་རྒྱལ་ཁ་
ཐོབ། ལྷ་གཅིག་ཀོང་ཇོ་དེ་བོད་རྒྱལ་སྲོང་བཙན་སྒམ་པོའི་བཙུན་མོར་ཐོབ་
བྱུང་། དེ་ནས་བློན་པོ་མགར་དམ་པ་དང་ལྷ་གཅིག་ཀོང་ཇོ་འཁོར་གཡོག་དང་
བཅས་པས་རྒྱ་ནག་གི་རྒྱལ་བློན་རྣམས་ལ་ཕྱི་ཕྱག་འཚལ་ཏེ་གངས་ཅན་བོད་ལ་
ཆས་ཤིང་བོད་དུ་ཕེབས་ནས་གཉེན་སྟོན་གྱི་མཛད་སྒོ་རྒྱ་ཆེར་སྤེལ་ལོ། །
དེས་ན། རྒྱ་བཟའ་ཀོང་ཇོ་ཡི་བསམ་བློའི་རང་བཞིན་རྣམ་པ་གསུམ་དུ་



118 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྣང་སྟེ། 1.མགར་སྟོང་བཙན་གྱིས་རིན་ཆེན་རྒྱུན་གོས་སོགས་ལག་རྟགས་ཁྱེར་
ནས་རྒྱའི་ཕོ་བྲང་དུ་འབྱོར་བ་དང་བཙན་པོས་བྲིས་པའི་ཕྱག་བྲིས་གསུམ་ཕུལ་བ་
བརྒྱུད་ནས་ སྲོང་བཙན་ སྒམ་ པོའི་ མཁས་ མཛངས་ དང་བློ་གྲོས་ལ་ བསྔགས་
བརྗོད་བྱས་ཡོད། 2. མགར་སྟོང་བཙན་གྱིས་རྒྱལ་ཁབ་གཞན་གྱི་ཕོ་ཉ་དང་བློ་
རྩལ་འགྲན་པ་བྲིས་པ་བརྒྱུད་ནས་མགར་གྱི་ཐུན་མོང་མ་ཡིན་པའི་བློ་རིག་གི་
རྩལ་ལ་བསྟོད་བསྔགས་བྱས་ཡོད། 3. རྒྱ་བཟའ་ཀོང་ཇོ་བོད་དུ་འབྱོར་བ་དང་
གཉེན་སྟོན་གྱི་མཛད་སྒོ་རྒྱ་ཆེན་བྲིས་པ་བརྒྱུད་ནས་རྒྱ་བོད་བར་གྱི་གཉེན་འབྲེལ་
དང་མཛའ་མཐུན་ལ་བསྟོད་གླུ་བླངས་ཡོད།
ལྔ་བ། པད་མ་འོད་འབར།
རྣམ་ཐར་འདིའི་བརྗོད་དོན་གཙོ་བོ་ནི་ཡུལ་ན་ཁ་མུ་ཎི་ཞེས་བྱ་བ་ན་རྒྱལ་
པོ་ལོག་པའི་མཆོད་སྦྱིན་ཟེར་བ་ཞིག་ཡོད་པ་དེའི་བློན་པོ་ནོར་བཟང་ཞེས་པ་
གཞུང་དྲང་ཞིང་ལས་ལ་བརྩོན་པ་དེས་ནོར་གྱིས་དབུལ་བའི་རྒྱལ་པོའི་ཁབ་འདི་
ཉིད་སྟོབས་འབྱོར་མངའ་ཐང་ལྡན་པ་ཞིག་ཏུ་བསྒྱུར་བར། རྒྱལ་པོས་བྱ་དགའ་
གཟེངས་བསྟོད་བྱེད་རྒྱུ་ལྟ་བཞག སླད་རང་ཉིད་ཀྱི་རྒྱལ་གཞིས་ཤོར་བར་
དོགས་ནས། ནོར་བཟང་རྒྱ་མཚོའི་གླིང་དུ་ནོར་བུ་ལེན་དུ་འགྲོ་དགོས་ཞེས་
བཙན་ཤེད་ཀྱིས་བརྫངས་ཏེ་ཕྱིར་ལྡོག་པའི་སྐབས་མེད་པར་བཟོས་པ་མ་ཟད།
དེའི་བུ་པད་མ་འོད་འབར་ཡང་ཕ་ནོར་བཟང་བཞིན་དུ་བརྫངས་ཏེ་ལྔ་བའི་ལམ་
དུ་སྐྱེལ་བའི་བསམ་ངན་བརྩམས། པད་མ་འོད་འབར་གྱིས་རྒྱ་མཚོའི་གླིང་ནས་
ནོར་བུ་བླངས་ཏེ་ཕྱིར་ལོག་པ་ནི་རྒྱལ་པོའི་བསམ་ཡུལ་ལས་འདས་པས། སླར་
ཡང་མེད་པར་བཟོ་བའི་ཐབས་སུ་ལྷོ་ནུབ་སྲིན་པོའི་ཡུལ་དུ་གསེར་གྱི་སླ་ང་དང་
མཆོང་གི་རྔ་ཡབ་ལེན་པར་བཏང་བའང་བཀའ་བཞིན་བསྒྲུབས་ནས་ཕྱིར་ལོག་



བོད་ཀྱི་གནའ་རབས་རྩོམ་རིག
119
འོངས་པར་རྒྱལ་པོ་ཤིན་ཏུ་འཇིགས་ཤིང་ཐབས་ཀྱང་ཟད་དེ་མཐར་བཤན་པའི་
ལག་ཏུ་སྤྲད་ནས་ཤར་རིའི་རྩེ་ལ་མེ་མཆོད་དུ་བྱས་ཏེ་ལུས་པོ་སོལ་བའི་རྡུལ་དུ་
བཏང་བ་མཁའ་འགྲོའི་མཐུ་ནུས་ཀྱིས་སླར་སོས་པར་མཛད་དེ། རྒྱལ་པོ་ལོག་
པའི་མཆོད་སྦྱིན་དང༌། བདུད་བློན་དེ་དག་གསེར་སློང་གིས་མཁའ་དབྱིངས་སུ་
བཏེགས་ནས་སྲིན་པོའི་ཁ་ནང་དུ་འཕངས་ཏེ། ཕྱིར་ལོག་པའི་སྐབས་ནམ་ཡང་
མེད་པར་གྱུར་པ་དེ་ལས་བསམ་པ་ངན་པ་གཞན་ལ་བྱས་ན་བྱ་བ་རྩུབ་པོ་རང་ལ་
འཁོར་ཟེར་བའི་དཔེ་ལྟར་བྱུང་བས། ཡུལ་དེའི་མངའ་འབངས་མི་སེར་དང་
བློན་པོའི་ཚོགས་རྣམས་སྤྲོ་བ་རབ་ཏུ་འཕེལ་ནས་པད་མ་འོད་འབར་ཤར་རིའི་རྩེ་
ནས་གདན་དྲངས་ཏེ་གསེར་ཁྲིར་མངའ་གསོལ་བས་སྐྱེ་བོ་ཐམས་ཅད་སྡུག་
བསྔལ་ལས་གྲོལ་ཏེ་བདེ་སྐྱིད་ཀྱི་དཔལ་ལ་རོལ་བའོ། །
དེས་ན། པད་མ་འོད་འབར་གྱི་བསམ་བློའི་རང་བཞིན་ནི། རྣོ་ངར་ལྡན་
ལ་གནད་དུ་འཁེལ་བའི་སྒོ་ནས་རྒྱལ་པོ་ལོག་པའི་མཆོད་སྦྱིན་གྱི་བླུན་པོའི་ངང་
ཚུལ་དང་གདུག་རྩུབ་ཆེ་བའི་སྤྱོད་ཚུལ། དགོད་བྲོ་བའི་བསམ་སྦྱོར་ལ་མཚང་
འབྱིན་བྱས་ནས། གཞན་ཕན་ལས་ལ་བརྩོན་པའི་ཚོང་དཔོན་ནོར་བཟང་གི་
མཛད་རྗེས་དང༌། ནོར་བཟང་གི་བུ་པད་མ་འོད་འབར་གྱི་ནུས་སྟོབས་དང་བློ་
གྲོས། རྨད་བྱུང་གཞན་ཕན་གྱི་འཕྲིན་ལས། འཛད་མེད་རྡོ་རྗེའི་ཚེ་སྲོག་བཅས་
ལ་འུད་བསྟོད་རྒྱ་ཆེར་མཛད་དེ། སྤྱིར་དམ་པའི་ཆོས་ལ་བློ་ ཁ་ཕྱོགས་ནས་
མཆོག་གསུམ་སྐྱབས་སུ་བཟུང་ན་མི་འགྲུབ་པའི་བྱ་བ་ཅི་ཡང་མེད་ལ་གཞན་གྱི་
གནོད་འཚེ་མི་ཐེབས་པའི་བསམ་བློ་རྣམ་པར་བསྟན་པ་དེ་ཡིན་ནོ། །
དྲུག་པ། དོན་ཡོད་དོན་གྲུབ།
དེ་ཡང་རྒྱལ་བུ་དོན་ཡོད་དོན་གྲུབ་ཀྱི་བརྗོད་དོན་གཙོ་བོ་ནི། སྔོན་རྒྱ་



120
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གར་འཕགས་པའི་ཡུལ་གྱི་ཟངས་གླིང་ཞེས་པའི་རྒྱལ་པོ་སྟོབས་ཀྱི་ལྷ་དང་བཙུན་
མོ་ཀུན་བཟང་མ་གཉིས་ལ་སྲས་ཤིག་འཁྲུངས་པར་དོན་གྲུབ་ཅེས་པའི་མཚན་
གསོལ། རྒྱལ་བུ་དོན་གྲུབ་དགུང་ལོ་ལྔ་བཞེས་སྐབས་ཡུམ་ཀུན་བཟང་མ་ཚེ་ལས་
འདས། དེ་ནས་རྒྱལ་པོས་པདྨ་ཅན་ཞེས་པའི་གཞོན་ནུ་མ་ཞིག་བཙུན་མོར་
བཞེས་པ་དེར་ཡང་སྲས་ ཤིག་འཁྲུངས་པར་མཚན་ལ་དོན་ཡོད་ཅེས་གསོལ་
ལོ། །
སྲས་དོན་ཡོད་ཀྱིས་ཆུང་དུས་སུ་ཡུམ་པདྨ་ཅན་ལས་ནུ་ཞོ་བཞེས་པ་ཙམ་དུ་
མ་གཏོགས་གཅེན་པོ་དོན་གྲུབ་དང་མཉམ་རྩེ་མཉམ་འགྲོགས་དང་སྔས་གཅིག་
གདན་གཅིག་བྱས་ནས་ཉིན་མཚན་ཁོར་མོ་ཡུག་ཏུ་ཕན་ཚུན་ཁ་མི་འབྲལ་བར་
འདུག
ཉིན་ཞིག་ལ། བཙུན་མོ་པདྨ་ཅན་གྱིས་གཞན་གྱི་ངག་ལས་རྒྱལ་བུ་དོན་
གྲུབ་རྒྱལ་པོར་འོས་པའི་གཏམ་ཐོས་པས་རང་གི་བུ་དོན་ཡོད་རྒྱལ་སར་འགོད་
པའི་ཆེད་དུ། རྒྱལ་ བུ་ དོན་ གྲུབ་ མེད་ པར་ གཏོང་ བའི་སྦྱོར་ངན་བཤམས།
དེའང་ཐོག་མར་བཙུན་མོ་པདྨ་ཅན་གྱིས་རང་ལ་སྙུང་གཞི་དྲག་པོ་བྱུང་བའི་ཚུལ་
བསྟན་ཏེ། སྲས་དོན་གྲུབ་མེད་པར་མ་བཏང་ན་རྒྱལ་པོའི་སྐུ་ཚེ་དང་དབང་
ཐང་ཉམས་པར་འགྱུར་ཞིང་ཁོ་མོའི་ཚེ་སྲོག་ལའང་གནོད་པ་འབྱུང་ངེས་པར་
བཤད་པས། རྒྱལ་བུ་དོན་གྲུབ་གཅན་གཟན་དང་འདྲེའི་ཡུལ་ཀོ་ཤ་ཞེས་པའི་
གནས་སུ་བསྐྲད། །
འོན་ཀྱང་སྤུན་མཆེད་གཉིས་གཅིག་སེམས་ གཅིག་ལ་འབྲེལ་ཡོད་པས།
སྲས་དོན་ཡོད་ཀྱང་གསང་སྟབས་ཀྱིས་དོན་གྲུབ་ཀྱི་རྗེས་སུ་གཤེགས་སོང་། ཁོང་
གཉིས་མི་མེད་ཀོ་ཤའི་ཡུལ་གྱི་ལུང་བ་ཞིག་ཏུ་ཕེབས་པ་ན། ཤིན་ཏུ་སྐོམ་ནས་ཆུ་
བཙལ་ཀྱང་མ་རྙེད་པས་གཅུང་བོ་དོན་ཡོད་ཚེ་ལས་འདས། སྲས་དོན་གྲུབ་རི་
སྣ་གསུམ་བརྒལ་ནས་བླ་མ་ལེགས་པའི་བློ་གྲོས་ལ་མཇལ། རྒྱལ་བུ་དོན་གྲུབ་
སོང་ཤུལ་དུ། ལྷ་ཚངས་པ་བྲམ་ཟེ་ཞིག་ཏུ་སྤྲུལ་ནས་དོན་ཡོད་ལ་འཆི་གསོས་ཀྱི་



བོད་ཀྱི་གནའ་རབས་རྩོམ་རིག
121
སྨན་ཐུམ་བུ་ཞིག་བསྣམས་སུ་བཅུག་པས་དོན་ཡོད་ཀྱི་དྲན་པ་སོས་པར་གྱུར། །
བླ་མ་ལེགས་པའི་བློ་གྲོས་བཞུགས་པའི་རི་ཁྲོད་དེ་ནས་དཔག་ཚད་ལྔ་
འདས་པའི་ས་ན་རྒྱལ་ཁབ་ཅིག་ཡོད་པ་དེར་ཆར་ཆུ་དུས་སུ་མ་བབས་པས་མི་
ནད་དང་ཕྱུགས་ནད། མུ་གེ་ཚབས་ཆེན་བྱུང་། དེ་ལ་མོ་རྩིས་བྱས་པ་ལ། བྱིས་
པ་འབྲུག་ལོ་ཅན་ལོ་བཅོ་བརྒྱད་ལ་སོན་པ་ཞིག་ཀླུའི་རྒྱལ་པོ་ལ་མཆོད་པར་ཕུལ་
ན་བཀྲ་ཤིས་ལོ་ལེགས་ཕུན་སུམ་ཚོགས་པར་འགྱུར་རོ་ཞེས་གསུངས། དེ་ནས་
བདུད་བློན་ཏྲི་ཤུས་རྒྱལ་བུ་དོན་གྲུབ་ནི་འབྲུག་ལོ་དང་ལོ་ན་བཅོ་བརྒྱད་ཡིན་པ་
ཤེས་ཏེ་རྒྱལ་པོའི་ཕོ་བྲང་དུ་བཀུགས། རྒྱལ་པོའི་སྲས་མོ་ལྷ་གཅིག་འོད་ལྡན་བྱ་
བ་དེ་དོན་གྲུབ་ལ་ཤིན་ཏུ་ཆགས་པར་གྱུར། དོན་གྲུབ་རྒྱ་མཚོར་འཕེན་པའི་ཚེ།
ཀླུའི་རྒྱལ་པོ་རྣམས་དོན་གྲུབ་ཀྱི་སྙིང་སྟོབས་ལ་ངོ་མཚར་སྐྱེས་ནས་དོན་གྲུབ་ཕྱིར་
མངགས་པ་དང་ཕྱིན་ཆད་ཀླུར་མཆོད་པ་བྱེད་མི་དགོས་པར་བྱས། དེ་ནས་
བཟུང་རྒྱལ་ཁབ་དེར་ལོ་ལེགས་བྱུང་ཞིང་འབྱོར་བ་རྒྱས་པ་དང་། ནད་ཡམས་
མེད་པར་གྱུར། དེ་ནས་རྒྱལ་བུས་སྲས་མོ་ལྷ་གཅིག་འོད་ལྡན་མ་བཙུན་མོར་
བཞེས་པ་དང་རྒྱལ་པོ་གོ་ཆའི་རྒྱལ་ཚབ་ཏུ་བཞུགས།
དེ་ནས་ལོ་གཉིས་འདས་པ་ན། རྒྱལ་བུ་དོན་གྲུབ་འཁོར་དང་བཅས་པ་
སྔོན་རྒྱལ་བུ་དོན་ཡོད་སྐུ་གཤེགས་པའི་ནགས་ཁྲོད་དེར་རྩེ་དགར་རོལ་དུ་ཕེབས་
པའི་ཚེ། གཅུང་པོ་དོན་ཡོད་དང་མཇལ་འཕྲད་བྱུང་། བདུད་བློན་ཏྲི་ཤུ་རྒྱལ་
བུ་དོན་གྲུབ་རྒྱལ་ཚབ་ཏུ་བསྐོས་པ་ལ་ཡི་མ་རངས་པར་གངྒ་པ་གས་ཞེས་པའི་
ཡུལ་གྱི་ཇག་དམག་དང་ངན་འབྲེལ་བྱས་ཏེ། རྒྱལ་བུ་དོན་གྲུབ་དང་གཡུལ་
འགྱེད་པར་འོངས། དེར་རྒྱལ་བུ་དོན་ཡོད་ཀྱིས་དམག་དྲངས་ཏེ་ཕས་ཀྱི་རྒོལ་བ་
རྣམས་རྨེག་མེད་དུ་བཅོམ། མཐར་རྒྱལ་བུ་སྤུན་མཆེད་གཉིས་ཀྱིས་རང་ཡུལ་གྱི་
ཕ་མ་དྲན་ནས་འཁོར་དང་བཅས་པ་ཟངས་གླིང་རྒྱལ་ཁབ་ཏུ་ཕེབས་པ་དང་དོན་
ཡོད་རྒྱལ་ཁྲིར་མངའ་གསོལ། དེ་ནས་བཟུང་། གཅེན་པོ་དོན་གྲུབ་དང་གཅུང་
བོ་དོན་ཡོད་གཉིས་ཀྱིས་རྒྱལ་ཁབ་དེ་གཉིས་ཆོས་བཞིན་དུ་བསྐྱངས་སོ། །



122 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེས་ན། རྒྱལ་བུ་དོན་གྲུབ་དང་དོན་ཡོད་ཀྱི་བསམ་བློའི་རང་བཞིན་ནི།
རྒྱལ་བུ་དོན་གྲུབ་དང་དོན་ཡོད་གཉིས་ཀྱི་མཛའ་བརྩེ་ལ་བསྔགས་བརྗོད་དང་།
ཁོང་གཉིས་ཀྱི་ལས་དབང་ལ་གདུང་སེམས་ཀྱི་མིག་ཆུ་གཏོར་བ་དང་ཆབས་ཅིག་
ཏུ། བཙུན་མོ་པདྨ་ཅན་གྱི་བསམ་སྦྱོར་ངན་པ་དང༌། རང་ཚུགས་མེད་པའི་
རྒྱལ་པོ་སྟོབས་ཀྱི་ལྷའི་མ་རིག་པའི་མཛད་སྤྱོད། བདུད་བློན་ཏྲི་ ཤུའི་ཕྲག་དོག་
དང་གཡོ་སྒྱུ་བཅས་ལ་ཟུར་ཟ་དང་ཐེར་འདོད་བྱས་ནས། སྤྱིར་ལས་རྒྱུ་འབྲས་
ལ་བརྩི་འཇོག་དང་དམ་པའི་ཆོས་ལ་རྟེན་པ་སྐྱེད་ན། ད་གཟོད་ལེགས་ཚོགས་
དང་ཕན་བདེ་འབྱུང་བའི་གནས་ལུགས་ཟབ་མོ་ནན་གྱིས་བསྟན་པ་དེ་རེད།
བདུན་པ། འགྲོ་བ་བཟང་མོ།
འགྲོ་བ་བཟང་མོའི་རྣམ་ཐར་འདི་ནི་བསྟན་པ་ཕྱི་དར་གྱི་རྗེས་སུ་བོད་ཡུལ་
མོན་རྟ་དབང་ཁུལ་དུ་བྱུང་བའི་དམངས་ཁྲོད་གཏམ་རྒྱུད་ཅིག་གཞིར་བཟུང་
ནས་བསྒྲིགས་པར་བཤད།
འགྲོ་བ་བཟང་མོ་ཡི་བརྗོད་དོན་གཙོ་བོ་ནི། མོན་རྟ་དབང་དགོན་པ་
དགའ་ལྡན་རྣམ་རྒྱལ་ཆགས་སའི་སྔར་གྱི་མིང་རྙིང་མཎྜལ་སྒང་བྱ་བའི་ཡུལ་དེ་ན་
རྒྱལ་པོ་ཀཱ་ལ་དབང་བོ་ཞེས་བྱ་བ་ཞིག་ཡོད། ཉིན་ཞིག་གི་སྔ་དྲོར་རྒྱལ་པོ་དང་
བློན་པོ་འཁོར་བཅས་ཀྱིས་ཁྱི་མོ་ཁྲིད་དེ་ཁྱི་ར་ལ་བྱོན་ཞིང༌། དེའི་ཉིན་མོ་རི་
དྭགས་ཁ་ ཤ་མང་དུ་བཟུང་། ཉི་མ་དགོང་དྲོའི་མཚམས་སུ་ཁྱི་མོ་ནམ་མཁའི་
འཇའ་བཞིན་ཡལ་ནས་ གར་ སོང་ཆ་མེད་དུ་གྱུར། དེའི་ནུབ་མོ་ རྒྱལ་བློན་
འབངས་བཅས་རི་རྩེར་མལ་བཅས། ཕྱི་ཉིན་ནངས་པར་རྒྱལ་པོའི་བཀའ་ལྟར་
བློན་པོ་ ཏྲི་ན་འཛིན་སོང་སྟེ་ཁྱི་མོའི་རྗེས་འདྲ་ཨེ་འདུག་བལྟས་ཙ་ན། ཤར་
ཕྱོགས་ཀྱི་ནགས་གསེབ་སྡུག་པོ་ཞིག་གི་ཁྲོད་ན་ཁང་ཁྱིམ་བཀོད་པ་ལེགས་པ་ཞིག་



བོད་ཀྱི་གནའ་རབས་རྩོམ་རིག
123
འདུག་པ་དེ་ན་ཁྱི་མོ་ཡོད་པ་འདྲ་ཞེས་སྙན་དུ་གསོལ་བས། རྒྱལ་བློན་འཁོར་
བཅས་ནགས་ཁྲོད་ཀྱི་ཁང་ཁྱིམ་དེའི་སྒོ་དྲུང་དུ་ཕེབས། དེ་རུ་འགྲོ་བ་བཟང་མོ་
ཞེས་པའི་བུ་མོ་ན་སོ་དར་ལ་བབས་པ། བལྟས་ན་གཟུགས་མཛེས་པ་ཞིག་ཡོད་
པ་གཟིགས་ནས་རྒྱལ་པོས་ཡབ་ཡུམ་བྲམ་ཟེ་རྒན་རྒོན་གཉིས་ལ་བུ་མོ་འདི་ང་ཡི་
བཙུན་མོར་བསུ་བ་ཡིན་ཞེས་བསུ་བ་གཟབ་རྒྱས་ཀྱིས་མཎྜལ་སྒང་དུ་གདན་
དྲངས། དེ་ནས་འགྲོ་བ་བཟང་མོར་སྲས་མོ་གཅིག་དང་སྲས་གཅིག་འཁྲུངས།
ཡུམ་སྲས་གསུམ་པོ་གཟིམ་ཆུང་སྒྲོལ་མ་ལྷ་ཁང་དུ་བཞུགས། དེ་ནས་རེ་ཞིག་
སོང་བའི་ཚེ། སྔོན་རྒྱལ་པོ་ཀཱ་ལ་དབང་བོ་ལ་བཙུན་མོ་ཧ་ཅང་ཟེར་བ་ཞིག་ཡོད་
པ་དེས་ཡུམ་སྲས་གསུམ་པོར་གནོད་འཚེ་བར་ཆད་བྱས་པས་འགྲོ་བ་བཟང་མོ་
ནམ་མཁའི་མཐོངས་ལ་འཕུར། ཡབ་རྒྱལ་པོ་ཀཱ་ལ་དབང་པོར་སྨྱོ་ཆུ་དྲངས་ཏེ་
བཙོན་ཏུ་བཅུག གདུག་རྩུབ་ཆེན་པོས་ལྕམ་སྲིང་གཉིས་པོ་ཐེངས་གསུམ་ཙམ་
ལ་བཀྲོངས་རྩིས་བྱས་མོད་འགྲུབ་རྒྱུ་ལྟ་ཅི། མི་རིང་བར་ལྷ་སྲས་རྒྱལ་བུ་པདྨ་
ཅན་གྱི་རྒྱལ་པོར་མངའ་གསོལ། ལྕམ་སྲིང་གཉིས་ཡུན་རིང་ཁ་བྲལ་བ་སླར་ཡང་
མཇལ་ཞིང་པདྨ་ཅན་གྱི་རྒྱལ་སྲིད་བསྐྱངས། དེ་རྣམས་ཧ་ཅང་བདུད་མོས་ཚོར་
ཏེ་དམག་འབུམ་ཚོ་གཅིག་པདྨ་ཅན་དུ་དྲངས། དེའི་གདོང་ལེན་དུ་ལྷ་སྲས་རྒྱལ་
བུས་དམག་ཁྲི་ཚོ་གསུམ་གྱི་རུ་སྣ་མཛད་དེ་ཧ་ཅང་བདུད་མོ་མིང་གི་ལྷག་མ་ཙམ་
མ་ལུས་པར་རྨེག་མེད་དུ་བཏང་། ཡབ་ཀཱ་ལ་དབང་བོ་མུན་པའི་བཙོན་ནས་
བཏོན་ཏེ་ཕོ་བྲང་དུ་གདན་དྲངས། དྲིན་ཆེ་བའི་ཤན་པ་རྒན་གཞོན་དང་ཉ་བ་
རྒན་གཞོན་ལ་གཟིགས་བཟོས་གྱ་ནོམ་པ་གནང་ཞིང་རྒྱལ་གཞིས་གཉིས་ཀྱི་ནང་
བློན་དུ་བསྐོས། ཡབ་སྲས་གཉིས་ཀྱིས་རྒྱལ་སྲིད་ཆོས་བཞིན་བསྐྱངས། དེ་ནས་
རྒྱལ་བློན་འབངས་འཁོར་ཐམས་ཅད་བདེ་ཞིང་སྐྱིད་པ་དང་དགའ་སྤྲོའི་དཔལ་
ལ་རོལ་ཅིང་བཞུགས།
དེས་ན། འགྲོ་བ་བཟང་མོ་ཡི་བསམ་བློའི་རང་བཞིན་ནི། མཁའ་འགྲོ་མ་
འགྲོ་བ་བཟང་མོའི་སྲས་མོ་ཀུན་ཏུ་བཟང་མོ་དང་ལྷ་སྲས་ཀུན་ཏུ་ལེགས་པ་



124 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཉིས་ལ། ཕྲག་དོག་དང་ཞེ་སྡང་གིས་མྱོས་པའི་བདུད་མོ་ཧ་ཅང་གིས་ཐབས་
བརྒྱ་ཇུས་སྟོང་གིས་ཐེངས་མང་བོར་གནོད་འཚེ་གཏོང་བར་བརྩམས་ནའང་།
ལྷ་སྲས་ མིང་སྲིང་ གཉིས་ ཀྱི་ ཚེ་སྲོག་ ལ་ གནོད་ འཚེ་ ཅི་ ཡང་ མ་ ཐེབས་ པར།
མཐར་རྒྱལ་ཁྲིར་བཞུགས་པ་ལ་བསྟོད་བསྔགས་མཛད་ནས། བདུད་མོ་ཧ་ཅང་
གི་བསམ་སྦྱོར་ངན་པ་དང་ཧམ་སེམས་ཆེན་པོ་ལ་མཚང་འབྱིན་དགག་རྒྱུག་ནན་
མོ་བྱས་ལ། མཁའ་འགྲོ་མ་འགྲོ་བ་བཟང་མོའི་ཁྱད་འཕགས་མཛད་སྤྱོད་དང་ངོ་
མཚར་རྫུ་འཕྲུལ་ལ་ཚད་མཐོན་པོའི་སྒོ་ནས་འུད་བསྟོད་མཛད་པ་དེ་རེད།
བརྒྱད་པ། སྣང་ས་འོད་འབུམ།
དེ་ཡང་སྣང་ས་འོད་འབུམ་གྱི་རྣམ་ཐར་གྱི་བརྗོད་དོན་མདོར་བསྡུས་ནི།
གཙང་གི་ཡ་གྱལ་མྱང་སྟོད་རྒྱལ་རྩེ་ཡུལ་ལྗོངས་ཞེས་བྱ་བ་ན་ཀུན་བཟང་བདེ་
ཆེན་དང་ མྱང་ཚ་གསལ་ སྒྲོན་ཞེས་པའི་ཁྱོ་ ཤུག་གཉིས་ མཆིས་ པ་དང་། དེ་
གཉིས་ཀྱིས་རྒྱུན་དུ་སྒྲོལ་མའི་བསྟོད་པ་ཆགས་པ་མེད་པར་བཏོན་ཞིང་བཞུགས་
པའི་མཐུ་ལ་བརྟེན་ནས་བུ་མོ་ཁྱད་པར་དུ་འཕགས་པ་ཞིག་སྐྱེས་པའི་མཚན་ལ་
སྣང་ས་འོད་འབུམ་གསོལ།
སྐུ་བྱད་མཛེས་ཤིང་ཐུགས་རྒྱུད་ཞི་ཞིང་དུལ་བའི་བུ་མོ་སྣང་ས་འོད་འབུམ་
འཇིག་རྟེན་གྱི་བྱ་བ་གཡོས་སྦྱོར་དང་། སྣམ་བུ་འཐག་ལས། ཞིང་ལས་སོགས་
ལ་མཁས་ པས་ ས་ ཕྱོགས་ དེར་ ཁོ་ མོའི་སྙན་ གྲགས་ ཀྱིས་ ཁྱབ། དེར་བརྟེན།
གཉེན་སློང་མཁན་གང་མང་བྱུང་ཡང་སྣང་ས་ཆོས་སྒོར་ཞུགས་འདོད་ཀྱི་བསམ་
པ་བརྟན་པས་བག་ལ་འགྲོ་འདོད་མ་བྱུང་།
སྣང་ས་འོད་འབུམ་ལོ་ན་བཅོ་ལྔར་སོན་པའི་ལོ་ལ་གནས་སྙིང་གཟུངས་
དྲུག་གི་ལྟད་མོར་བལྟ་བར་ཕེབས་པའི་ཚེ། རྒྱལ་རྩེ་རི་ནང་དཔོན་པོ་སྒྲ་ཆེན་



བོད་ཀྱི་གནའ་རབས་རྩོམ་རིག
125
གྱིས་མཐོང་ནས། བུ་མོ་སྣང་ས་དེ་རང་གི་བུ་གྲགས་པ་བསམ་འགྲུབ་ཀྱི་ཆུང་མ་
བྱེད་དགོས་ཞེས་བཙན་དབང་བཀོལ་ནས་གཉེན་རྟགས་ཀྱི་མདའ་དར་བཙུགས་
པས། ཉམ་ཐག་གཉོམ་ཆུང་གི་ཚུལ་དུ་གནས་པའི་ཡབ་ཡུམ་གཉིས་ཀྱིས་བུ་མོ་
གཅིག་པུ་རི་ནང་དཔོན་པོ་ཚང་ལ་མནའ་མར་མི་སྟེར་ཐབས་མེད་བྱུང༌།
སྣང་ས་རི་ནང་དཔོན་པོ་ཚང་ལ་འབྱོར་ནས་ལོ་ངོ་བདུན་སོང་བའི་རིང་ལ།
རྒན་པ་དང་བདག་པོ་རྣམས་ལ་ཞབས་ཞུ་གང་ལེགས་བསྒྲུབས། འཁོར་གཡོག་
དང་མངའ་འབངས་ཀུན་ལ་ཉེ་རིང་མེད་པར་མཐུན་པར་འགྲོགས། ལག་ལས་
ཀའི་ཕྱོགས་ལ་འབད་པ་ལྷོད་མེད་མཛད་པར་བརྟེན། རི་ནང་དཔོན་གཡོག་
ཐམས་ཅད་ཀྱིས་ཁོ་མོར་བསྔགས་བརྗོད་མཛད་པ་དང་བང་མཛོད་ཀྱི་ལྡེ་མིག་
ཐམས་ཅད་ཀྱང་སྣང་སའི་ལག་ཏུ་སྤྲོད་རྩིས་བྱས། །
འོན་ཀྱང་། ཨ་ནེ་སྙེད་མོ་ནེ་ཙོ་ལགས་ཀྱིས་བང་མཛོད་ཀྱི་ལྡེ་མིག་སོགས་
ཀྱི་དབང་ཆ་སྣང་སའི་ལག་ཏུ་ཤོར་བར་ཕྲག་དོག་གིས་སྣང་ས་དང་དཔོན་པོ་སྒྲ་
ཆེན་ཡབ་སྲས་ཀྱི་བར་ལ་དབྱེན་དང་ཕྲ་མ་མང་དུ་སྦྱར་ཏེ། སྣང་སས་གཅར་
རྡུང་ཐེངས་མང་མྱོང་དགོས་པར་བྱས་ཤིང་། མཐར་གདུག་རྩུབ་ཅན་གྱི་དཔོན་
སྲས་དེ་གཉིས་ཀྱིས་གཅར་རྡུང་ཚད་མེད་ཀྱིས་སྣང་ས་ཕྱི་མའི་ཡུལ་དུ་བསྐྱལ།
སྣང་སའི་རྣམ་ཤེས་སྲིད་པ་བར་དོར་འཁྱམས་པ་དང༌། དེ་ནས་གཤིན་རྗེ་ཆོས་
རྒྱལ་གྱི་མདུན་དུ་ཕྱིན། གཤིན་རྗེ་ཆོས་རྒྱལ་གྱིས་སྣང་ས་འོད་འབུམ་ནི་རིགས་
བཟང་གི་མཁའ་འགྲོ་མ་ཞིག་ཡིན་པ་མཁྱེན་ནས་མཐོ་རིས་དང་ཐར་བའི་ལམ་སྣ་
དྲངས་པས། སྣང་སའི་རྣམ་ཤེས་དེ་སླར་ཡང་རང་གི་སྐུ་གདུང་ལ་ཞུགས་ནས་
དྲན་པ་སོས་པར་གྱུར་ལ། འདས་ལོག་བྱུང་བའི་སྣང་ས་འོད་འབུམ་འཇིག་རྟེན་
འཁོར་བར་ངེས་འབྱུང་དྲག་པོ་སྐྱེས་ཏེ་བླ་མ་བཟང་བོ་ཤཱཀྱ་རྒྱལ་མཚན་བསྟེན་
ནས་རབ་ཏུ་བྱུང་ཞིང་དམ་པའི་ཆོས་དོན་དུ་གཉེར་བར་མཛད།
རི་ནང་དཔོན་པོ་སྒྲ་ཆེན་ཡབ་སྲས་ཀྱིས་སྣང་ས་འོད་འབུམ་དགོན་པ་སྐྱིད་
པོ་གཡའ་ལུང་དུ་རབ་ཏུ་བྱུང་བའི་གནས་ཚུལ་ཐོས་འཕྲལ་དྲག་པོའི་སྦྱོར་བ་ཡིས་



126
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཕྱིར་འཕྲོག་རྩིས་བྱས་མོད། བླ་མ་ཤཱཀྱ་རྒྱལ་མཚན་གྱི་རྫུ་འཕྲུལ་དང་། སྣང་ས་
འོད་འབུམ་གྱི་གྲུབ་རྟགས་ལ་ཧ་ལས་ཤིང་ངོ་མཚར་སྐྱེས་ནས། སྔོན་བྱས་ཀྱི་བྱ་
སྤྱོད་ངན་པ་ལ་འགྱོད་བཤགས་བྱས་པ་དང་། མཇུག་མཐར། རི་ནང་དཔོན་
པོ་སྒྲ་ཆེན་ཡབ་སྲས་ཀྱིས་སྣང་ས་འོད་འབུམ་གྱི་ཞལ་གསུང་ལྟར་དབེན་པའི་རི་
ཁྲོད་འགྲིམས་ནས་དམ་པའི་ཆོས་ལ་བློ་ཁ་ཕྱོགས་པའོ། །
དེས་ན། སྣང་ས་འོད་འབུམ་གྱི་བསམ་བློའི་རང་བཞིན་ནི། ཆུང་ངུའི་
དུས་ནས་དམ་པའི་ཆོས་ལ་མོས་ཤིང་ཡ་རབས་ལམ་དུ་གཞོལ་བའི་སྣང་ས་འོད་
འབུམ་གྱིས་རི་ནང་དཔོན་པོ་སྒྲ་ཆེན་ཡབ་སྲས་ཀྱི་གཅར་རྡུང་ཚད་མེད་པ་མྱངས་
པ་དང་། ཁོ་མོར་དམ་པའི་ཆོས་སྒྲུབ་པ་དང་གཞན་ཕན་ལས་ལ་ཞུགས་པར་
རང་དབང་མེད་པའི་གནས་ཚུལ་དེར་གདུང་སེམས་བཅངས་པ་དང་། ཁོ་མོ་
ཆགས་སྡང་རྨོངས་ གསུམ་ ལས་ གྲུབ་ པའི་འཇིག་ རྟེན་ འཁོར་ བའམ་ རི་ ནང་
དཔོན་པོ་སྒྲ་ཆེན་པ་ཡབ་སྲས་ཀྱི་བཙན་དབང་དང་གཏུམ་སྤྱོད་ཀྱི་མདུན་དུ་
དཔའ་མ་ཞུམ་བློ་མ་ཕམ་པར། ཚེ་གཅིག་ལུས་གཅིག་ལ་དམ་པའི་ཆོས་རྨ་མེད་
པ་ཞིག་བསྒྲུབ་རྒྱུའི་མི་འགྱུར་དམ་བཅའི་རི་མོ་སྙིང་ལ་བཀོད་དེ་ཁྱིམ་ནས་ཁྱིམ་
མེད་པར་རབ་ཏུ་བྱུང་སྟེ་གཞི་ནས་དམ་པའི་ཆོས་ལ་གཞོལ་བའི་ངོ་མཚར་མཛད་
སྤྱོད་དང་ཕུལ་བྱུང་ སྙིང་སྟོབས་ལ་བསྔགས་བརྗོད་དང་མོས་གུས་ཚད་མེད་
མཛད་པ་བརྒྱུད་དེ། གངས་ཅན་བོད་ཀྱི་ལས་ལ་བརྩོན་ཞིང་བྱམས་བརྩེ་ལྡན་ལ་
དམ་ཆོས་ལ་མོས་པའི་བུད་མེད་ངལ་རྩོལ་བའི་ལས་དབང་ངམ་སྣང་བརྙན་ལ་
གདུང་སེམས་བཅངས་ཡོད་ལ་བསྔགས་བརྗོད་ཀྱང་མཛད་པ་རེད། ཁྱད་པར་
དུ། རི་ནང་དཔོན་པོ་སྒྲ་ཆེན་པ་ཡབ་སྲས་ཀྱི་བྱ་སྤྱོད་ངན་པས་མཚོན་པའི་
གནས་སྐབས་དེའི་དངོས་ཡོད་སྤྱི་ཚོགས་ཁྲོད་ཀྱི་ངན་རུལ་གྱི་རྣམ་པ་གསལ་རྗེན་
དུ་མཚོན་པར་བྱས་པ་དེའོ། །
སྤྱིར་ལྷ་མོའི་ཟློས་གར་འདི་དག་གི་སྤྱིའི་བརྗོད་དོན་ནི་འཇིག་རྟེན་མི་ཆོས་
དང་བསྟུན་ནས་མི་རྣམས་དམ་པའི་ལྷ་ཆོས་ལ་སྐུལ་མ་བཏང་བ་སྟེ། འགྲོ་བ་



127
བོད་ཀྱི་གནའ་རབས་རྩོམ་རིག
བཟང་མོ་དང༌། རྒྱལ་སྲས་དོན་ཡོད་དོན་གྲུབ། སྣང་ས་འོད་འབུམ། བྲམ་ཟེ་
བུ་མོ་གཟུགས་ཀྱི་ཉི་མ། ཆོས་རྒྱལ་ནོར་བཟང་། དྲི་མེད་ཀུན་ལྡན། པདྨ་འོད་
འབར་སོགས་གཏམ་རྒྱུད་འདི་དག་གི་ནང་དུ། དགེ་སྡིག་དང་དཀར་ནག་གི་
ཤེད་ཤུགས་འགྲན་པ་ན། རེ་ཞིག་དཀར་ཕྱོགས་ཕམ་ནའང་། མཐར་མཐུག་
དཀར་ཕྱོགས་ནག་ཕྱོགས་ལས་རྣམ་པར་རྒྱལ་བའི་བསམ་བློ་མཚོན་ཡོད།
གོང་གསལ་ལྷ་མོའི་ཟློས་གར་བརྒྱད་ཀྱི་རྩོམ་སྟངས་ཀྱི་ཁྱད་ཆོས་ཀྱང་ཕལ་
ཆེར་འདྲ་སྟེ། རྩོམ་ལུས་བཅད་ལྷུག་སྤེལ་མར་སྤྱད་པ་དང་གོ་རིམ་གསལ་ཞིང་
འགོ་མཇུག་ཚང་བ། བྱུང་རིམ་རྙོག་འཛིང་མེད་པས་གོ་བདེ་བ། འཆར་ཡན་
གྱི་རོ་ཉམས་ཆེ་བ། སྐད་ཆ་བརྗོད་བདེ་ཞིང་གསོན་ཉམས་ལྡན་པ་བཅས་ཀྱི་
ཁྱད་ཆོས་ལྡན་ནོ། །



128
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་དྲུག་པ། བོད་འགྱུར་རྩོམ་རིག
དང་པོ།
སྐྱེ་བོ་གསོ་ཐིགས།
ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ་འདིའི་རྩོམ་པ་
པོ་ནི་རྒྱ་གར་གྱི་སློབ་དཔོན་ཆེན་མོ་ཀླུ་སྒྲུབ་ཡིན་ལ། ཁོང་ནི་འཛམ་གླིང་མཛེས་
པའི་རྒྱན་དྲུག་གི་ཡ་གྱལ་ཏེ། སྟོན་པ་ཐུབ་པའི་དབང་བོ་མྱ་ངན་ལས་འདས་
ནས་ལོ་བཞི་བརྒྱའི་ཐོག་རྒྱ་གར་ལྷོ་ཕྱོགས་བེ་དདྡྷའི་ཡུལ་དུ་བྲམ་ཟེ་ཞིག་གི་ཁྱིམ་
དུ་འཁྲུངས། དགུང་ལོ་ཆུང་ངུའི་དུས་ནས་གསང་བ་སྔགས་ཀྱི་རྒྱུད་སྡེ་བཞི་
དང༌། སྡེ་སྣོད་གསུམ་སོགས་ཐུན་མོང་དང་ཐུན་མིན་གྱི་རིག་པའི་གནས་མཐའ་
དག་ལ་མཁས་པར་སྦྱངས། དཔལ་ན་ལེནྡྲའི་གཙུག་ལག་ཁང་དུ་གྲུབ་ཆེན་ས་ར་
ཧ་པའི་སྐུ་མདུན་དུ་རབ་ ཏུ་བྱུང་། མཚན་དགེ་སློང་དཔལ་ལྡན་དུ་གྲགས།
མཐའ་བྲལ་དབུ་མ་རིགས་ཚོགས་དྲུག་དང་། རྒྱུད་ཀུན་ལས་བཏུས་པ་སོགས་
སྟོབས་བཅུ་མངའ་བའི་དགོངས་དོན་གསལ་བར་བྱེད་པའི་བསྟན་བཅོས་ཀྱི་
རྒྱལ་པོ་མང་དུ་བསྐྲུན། ཁྱད་པར་དུ་གསོ་བ་རིག་པའི་སྐོར་ལ་འཚོ་བའི་མདོ་
ཚིགས་སུ་བཅད་པ། རྩྭ་ཨ་ཝའི་ཆོ་ག སྨན་རིན་པོ་ཆེའི་རིམ་པ། དངུལ་ཆུའི་
སྦྱོར་བ་རིན་ཆེན་ཕྲེང་བ། ལྷོག་པ་སྤུན་བཞིའི་གཉན་བཅོས་སོགས་བསྟན་
བཅོས་ཤིན་ ཏུ་ མང་། འཕགས་ པ་ ལྷ་ སོགས་ སློབ་ མ་ ཉི་ རྡུལ་ ལྟར་ བསྐྱངས།
མཆོད་རྟེན་དང་ལྷ་ཁང་མང་བོ་བཏབ། རྡོ་རྗེ་གདན་ལ་དྲ་མིག་གི་ར་བས་
བསྐོར། ལྷོ་ཕྱོགས་དཔལ་ ལྡན་ འབྲས་ སྤུངས་ཀྱི་བཀོད་ པ་ བཞེངས། སྤྱིའི་
ལུགས་ལ་དགོང་ལོ་དྲུག་བརྒྱ་དང༌་། སྔ་འགྱུར་ལྟར་ན་དགུང་ལོ་ཆིག་སྟོང་བར་



བོད་ཀྱི་གནའ་རབས་རྩོམ་རིག
129
བཞུགས་ནས་འགྲོ་དོན་མཛད་པར་གྲགས།
ལེགས་བཤད་འདི་ཉིད་བོད་དུ་སྒྱུར་མཁན་ནི་རྒྱ་གར་གྱི་མཁན་པོ་ཤཱི་ལེནྡྲ་
བོདྷི་དང་ལོ་ཙཱ་བནྡེ་ཡེ་ ཤེས་ སྡེ་གཉིས་ ཡིན་ཞིང་། དུས་ རབས་བརྒྱད་པའི་
དཀྱིལ་ཙམ་སྟེ་ཁྲི་སྲོང་ལྡེ་བཙན་གྱི་སྐབས་སུ་བསྒྱུར་ནས་གཏན་ལ་ཕབ་སྟེ་བསྟན་
འགྱུར་གྱི་གྲས་སུ་བཀོད། །
སྐྱེ་བོ་གསོ་ཐིགས་ཀྱི་བརྗོད་དོན་ནི། འཇིག་རྟེན་གྱི་སྐྱེ་བོ་སྤྱི་ལ་མི་ཆོས་
ཚུལ་ལྡན་གྱི་ཀུན་སྤྱོད་བསླབ་བྱ་གཏོང་བའི་བརྗོད་བྱ་གཙོ་བོར་བཟུང་བ་སྟེ།
དོན་ལྡན་དངོས་སྣང་གི་དཔེ་མཚོན་ཅི་རིགས་དྲངས་ཏེ་ཤུགས་དོན་ཟབ་མོའི་སྒོ་
ནས་སྐྱེ་འགྲོ་ཀུན་ལ་ལུས་ངག་ཡིད་གསུམ་དྲང་ཞིང་། ལྟ་སྤྱོད་དོན་ལ་གནས་
པའི་མི་གཤིས་བཟང་པོ་རྣམ་དག་ཚུལ་ལྡན་ཞིག་བྱེད་དགོས་པའི་བསླབ་བྱ་
གནང་ཡོད་པ་དེ་ཡིན། །
བསྟན་བཅོས་འདིར་ཁྱོན་བསྡོམས་ཤོ་ལོ་ཀ་གྱ་དྲུག་ཡོད་པ་ལས། དང་པོ་
དང་གཉིས་པ་ནི་མཆོད་བརྗོད་དང་རྩོམ་པར་དམ་བཅའ་བ་ཡིན་ཞིང་། ཆེས་
རྗེས་མ་དགེ་བ་བསྔོ་བའི་ཤོ་ལོ་ཀ་ཡིན་ལ་གཞན་རྣམས་ནང་དོན་གྱི་ཆ་ནས་དབྱེ་
ན་རྣམ་པ་གཉིས་སུ་འདུ་སྟེ།
གཅིག ང་རྒྱལ་མེད་པའི་སྒོ་ནས་རིག་པའི་གནས་ལ་འབད་དགོས་ཤིང་།
ལུས་ངག་ཡིད་གསུམ་ཚུལ་དང་ལྡན་པར་བྱེད་དགོས་པའི་སྐོར་བསྟན་པ(ཤོ་ལོ་
ཀ་གསུམ་པ་ནས་ཞེ་གཉིས་བར)། དཔེར་ན། །
ཡོན་ཏན་དག་ལ་འབད་བྱ་ཡི། ། འགྱིང་ཚུལ་དགོས་པ་ཅི་ཞིག་ཡོད། །
འོ་མ་མེད་པར་གྱུར་པའི་བ། ། དྲིལ་བུ་བཏགས་ཀྱང་ཉོར་མི་འདོད། །
ཅེས་དང་། །
མི་གང་སེམས་ནི་མི་རྒོད་ཅིང༌། ། བྱས་པ་གཟོ་དང་བྱས་པ་ཚོར། ། བྱས་
པ་ཆུད་གཟོན་མི་བྱེད་པ། ། དེ་དག་མཁས་པས་རབ་ཏུ་བསྔགས། །
ཞེས་པའམ། །
-
ར་ན།



130 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཡ་རབས་ཚུལ་མེད་ཁེངས་པས་ང་རྒྱལ་ཤིན་ཏུ་ཆེ། ། གཡོ་སྒྱུ་དད་མེད་ཁུ་
བཞིན་ཤིན་ཏུ་མུ་ཅོར་སྨྲ། ། གཟུ་ལུམ་ཕྲག་དོག་རྐམ་དང་ཁྲེལ་མེད་ངོ་ཚ་
བྲལ། ། མི་དེ་བུར་གྱུར་ཀྱང་ནི་གཞན་བཞིན་སྤང་བར་བྱ། །
ཞེས་པ་ལྟ་བུ། །
གཉིས། མི་དགེ་བའམ་སྡིག་པའི་ལས་སྤངས་ནས་ལས་འབྲས་མི་བསླུ་བ་
ཡིན་པ་ཤེས་དགོས་པ་དང་ཕྱིན་དྲུག་ཉམས་སུ་ལེན་དགོས་པའི་སྐོར་བསྟན་པ
(ཤོ་ལོ་ཀ་ཞེ་གསུམ་ནས་གྱ་ལྔའི་བར)། དཔེར་ན།
རང་ལུས་དག་ལ་ཚེར་མ་ཡིས། ། རྩེ་མོའང་བཟོད་པར་མི་འགྱུར་ན། །
གཞན་གྱི་ལུས་ལ་མཚོན་དག་གིས། ། སྲོག་དང་བྲལ་བ་ཅིའི་ཕྱིར་བཟོད། །
ཅེས་པ་དང་།
ཡོ་བྱད་ ལྡན་ལ་ སེར་སྣས་བཅིངས། ། བསླངས་ན་ཁྲོ་བ་དང་བཅས་
པ། ། སྡུག་བསྔལ་ཆེན་པོས་ནོན་གྱུར་ཏེ། ། ཤུ་མ་རི་ཡི་མི་སྡུག་བཞིན། །
ཞེས་པའམ། །
འགྱོད་པ་མེད་ནི་སྦྱིན་པའི་ཚུལ། ། ཚུལ་ཁྲིམས་ཚུལ་ནི་མ་བཅོས་པ། །
བཟོད་པའི་ཚུལ་ནི་ཆོས་ཉིད་ཤེས། ། བརྩོན་འགྲུས་ཚུལ་ནི་འཆི་བ་དྲན། །
བསམ་གཏན་ཚུལ་ ནི་ གཡེང་ བ་ མེད། ། རྣམ་ པར་ འབྱེད་ ཤེས་ ཤེས་ རབ་
ཚུལ། །
ཞེས་པ་ལྟ་བུའོ། །
གཞན་སློབ་དཔོན་ཀླུ་སྒྲུབ་མཆོག་ལ་ལུགས་ཀྱི་བསྟན་བཅོས་ཤེས་རབ་
སྡོང་བུ་དང་ཤེས་རབ་བརྒྱ་བ་ཞེས་པའང་ཡོད་མོད་བརྗོད་དོན་དང་རྩོམ་སྟངས་
ཕལ་ཆེར་འདྲ་མཚུངས་ཡིན་པས་འདིར་མ་བཀོད་དོ། །



བོད་ཀྱི་གནའ་རབས་རྩོམ་རིག
131
གཉིས་པ། ཁྱད་པར་འཕགས་བསྟོད་དང་ལྷ་ལས་ཕུལ་བྱུང་།
སྔོན་རྒྱ་གར་ཤར་ཕྱོགས་ན་ཁྱད་པར་ཅན་གྱི་བྲམ་ཟེ་ལས་དྲུག་ལ་མངོན་
པར་དགའ་བའི་བྲམ་ཟེའི་རིགས་སུ་བྱུང་བ། སྔོན་ལེགས་པར་སྤྱད་པ་ཉེ་བར་
བརྩམས་པ་ལས་མཐོ་བཙུན་གྲུབ་རྗེ་ཞེས་བྱ་བ་དང༌། བདེ་བྱེད་བདག་པོ་ཞེས་
བྱ་བ་སྤུན་གཉིས་སུ་སྐྱེས་པར་གྱུར་ཏོ། ། དེ་གཉིས་ཀྱིས་བསྟན་བཅོས་ཐམས་
ཅད་རྟོགས་པར་གྱུར་པ་དང་། དེའི་ཚེ་དེ་གཉིས་འདི་སྙམ་དུ་སེམས་པར་གྱུར་
ཏེ། འདི་ལྟར་བདག་ཅག་གི་ཁྱིམ་ན་ནི་དབང་ཕྱུག་ཆེན་པོ་མཆོད་ལ། སངས་
རྒྱས་བཅོམ་ལྡན་འདས་ཀྱི་གསུང་རབ་ཤིན་ཏུ་ཕུལ་དུ་བྱུང་བའང་བཞུགས་ན།
ཡང་སྙིང་དབང་ཕྱུག་ཆེན་པོ་ཁྱད་པར་དུ་འཕགས་པ་ཡིན་ནམ། སངས་རྒྱས་
བཅོམ་ལྡན་འདས་ཁྱད་པར་དུ་འཕགས་པ་ཡིན་ངེས་པར་བརྟག་པར་བྱའོ་སྙམ་
པ་དང༌། དེ་གཉིས་ཀྱིས། རི་བོ་ཏི་སེ་ན་དབང་ཕྱུག་ཆེན་པོ་ལྷ་མོ་ཨུ་མ་དང་ཁྱུ་
མཆོག་དང་བཅས་པར་མངོན་སུམ་དུ་གནས་སོ་ཞེས་ཐོས་པས། དེར་སོང་ནས་
དབང་ཕྱུག་ཆེན་པོས་ཡུ་བུ་ཅག་ལ་ཇི་ལྟར་བསྟན་པ་དེ་ལྟར་བྱའོ་ཞེས་ངེས་པ་
བསྐྱེད་ནས། དེར་མྱུར་བར་སོང་སྟེ་འབད་པ་ཆེན་པོ་བྱས་པ་དང་ལྷ་རྣམས་
ཀྱིས་གྲོགས་བྱས་ཏེ། རི་བོ་ཏི་སེའི་ས་ལ་མཉམ་པར་སོང་བ་དང་། ལྷ་ཆེན་པོའི་
ཁྱུ་མཆོག་སྤྲིན་དཀར་བོའི་དུམ་བུ་ལྟ་བུ་གཟན་ལ་ཡན་པ་མཐོང་ངོ༌། ། དེ་
མཐོང་བས་རབ་ཏུ་དགའ་བ་དང༌། དེའི་རྗེས་ཐོགས་ཉིད་ལ་ལྷ་མོ་ཨུ་ མས་
འབྲས་བུའི་ཤིང་གི་ཚང་ཚིང་གི་ནགས་ན་ཤིང་ཏོག་འཐུ་བ་མཐོང་ནས། གུས་
པས་ཕྱག་བྱས་ཏེ་གཏམ་དྲིས་པ་ལས། ལྷ་ཆེན་དབང་ཕྱུག་མེ་ཏོག་རྒྱས་པའི་
ནགས་ཚལ་ན་གནས་སོ་ཞེས་ཐོས་པ་དང་། ཡིད་རབ་ཏུ་དགའ་ནས་སོང་བ་ན། །
ལྷ་ཆེན་པོ་དབང་ཕྱུག་འབྱོར་བ་ཆེན་པོ་དང་ལྡན་པའི་སྟན་ལ་བཞུགས་ཤིང་།



132 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འཁོར་གྱི་ཚོགས་སྟོང་གིས་བསྐོར་བ་མཐོང་ངོ༌། ། དེ་ལ་ཚོགས་ཀྱི་བདག་པོས་ཉེ་
བར་ཁྲིད་ནས་ལྷ་ཆེན་པོའི་མདུན་དུ་སོང་བ་དང་། ལྷ་ཆེན་པོས་དེ་གཉིས་ལ་
སྨྲས་པ། ཁྱོད་ཅག་གང་ནས་འོངས་ཞེས་དྲིས་པ་དང༌། དེ་གཉིས་ཀྱིས་རྒྱས་
པར་སྨྲས་སོ། །
དེ་ནས་ཇི་ཙམ་ན་དགེ་སློང་རྣམས་ཀྱིས་ཟས་གསོལ་བའི་དུས་ལ་ཉེ་བར་
གྱུར་པ་ན། མ་དྲོས་པའི་མཚོ་ལ་གནས་པའི་དགྲ་བཅོམ་པ་ལྔ་བརྒྱ་བྱ་གཤོག་པ་
དམར་བོ་དངར་བ་ལྟ་བུར་བྱོན་པར་གྱུར་ཏོ། ། དེ་ནས་ལྷ་ཆེན་པོ་འཁོར་གྱི་
ཚོགས་ དང་ བཅས་ པས་ གུས་པ་དང་བཅས་ པར་ སྤོས་དང་། བྱུག་པ་དང་།
མཆོད་པའི་ཡོ་བྱད་རྣམས་ཐོགས་ཏེ། དེ་དག་གི་ཐད་དུ་སོང་ནས་དེ་དག་རང་
རང་གི་སྟན་ལ་བཞུགས་པ་ལ་རེ་རེ་བཞིན་གོས་རིན་པོ་ཆེ་བསྐོན་ཏེ་བདེ་བར་
འདུག་པ་དང༌། བཟའ་བ་དང༌། བཅའ་བ་རྣམས་ཚིམ་པར་གསོལ་བ་ན། ལྷ་
མོ་ཨུ་མས་ཀྱང་མེ་ཏོག་དང་། འབྲས་བུས་མཆོད་དེ། དེ་དག་ལས་ཆོས་ཀྱི་
གཏམ་ཉན་ནས་རེ་ཞིག་བཞུགས། །
དགེ་སློང་རྣམས་སླར་ཕེབས་པ་དང༌། དེ་གཉིས་ལ་སྨྲས་པ། ཁྱོད་ཅག་
འདིར་བྱ་བ་གང་གི་ཕྱིར་འོངས་པ་ཁོ་བོས་ཤེས་ཀྱི། དེ་ཁྱོད་གཉིས་ལ་སྨྲ་བར་
བྱའོ། །
གང་གི་སློབ་མ་བདག་ཅག་ཉིན་རེ་དགའ་བས་མཆོད་བྱེད་ཡོན་ཏན་དམ་
པར་ལྡན། འཇིག་རྟེན་ཉེས་སེལ་ཡོན་ཏན་ཆེན་པོའི་མཚན་གྱི་མཆོག་ནི་རབ་ཏུ་
གྲགས་གྱུར་ཅིང་། ། ཤིན་ཏུ་དགའ་བའི་ཡིད་ཀྱིས་ཡང་དག་མཆོད་བྱེད་ཚེ་ན་མྱ་
ངན་འདས་འདྲར་སེམས། ། འཇིག་རྟེན་གསུམ་གྱི་བླ་མ་ཡོན་ཏན་མཉམ་མེད་
སངས་རྒྱས་དེ་ནི་མཁས་པས་མཆོད། །
དེ་བས་ན་ཁྱོད་ཅག་གིས་སྟོན་པ་སངས་རྒྱས་བཅོམ་ལྡན་འདས་དང་།
དེའི་གསུང་རབ་ལ་མཆོད་པར་གྱིས་ཤིག་ཅེས་གསུངས་སོ། །
དེ་ནས་མཐོ་བཙུན་གྲུབ་རྗེ་དང་བདེ་བྱེད་བདག་པོ་གཉིས་ཀྱིས་དེ་ལྟར་



བོད་ཀྱི་གནའ་རབས་རྩོམ་རིག
133
རྟོགས་པར་གྱུར་ནས་སླར་རང་གི་ཡུལ་དུ་ལོག་སྟེ། དེ་བཞིན་གཤེགས་པའི་
གསུང་རབ་ཁ་ན་མ་ཐོ་བ་མེད་པ་ཡིན་པར་མཁྱེན་པས་རིག་བྱེད་ཀྱི་ཚིག་རྣམས་
རྩྭ་ལྟར་བོར་ཏེ་རབ་ཏུ་བྱུང་ནས། སངས་རྒྱས་བཅོམ་ལྡན་འདས་ལ་མཐོ་བཙུན་
གྲུབ་རྗེས་ཁྱད་པར་དུ་འཕགས་པའི་བསྟོད་པ་དང་། བདེ་བྱེད་བདག་པོས་ལྷ་
ལས་ཕུལ་དུ་བྱུང་བའི་བསྟོད་པ་གཉིས་ལེགས་པར་བརྩམས་པའོ། །
བསྟོད་པའི་སྙན་ངག་འདི་གཉིས་གངས་ཅན་གྱི་ལྗོངས་འདིར་རྒྱ་གར་གྱི་
མཁན་པོ་སརྦ་ཛྙཱ་དེ་ཝ་དང་ལོ་ཙཱ་བ་བན་དེ་རིན་ཆེན་མཆོག་གིས་བསྒྱུར་བ་དང་།
སླད་ཀྱིས་བན་དེ་དཔལ་བརྩེགས་རཀྵི་ཏས་བསྒྱུར་ཅིང་ཞུས་ཏེ་གཏན་ལ་ཕབ་
པའོ། ། །
ཁྱད་པར་དུ་འཕགས་པའི་བསྟོད་པ་འདིའི་འགྲེལ་བ་ནི་སློབ་དཔོན་ཤེས་
རབ་གོ་ཆས་མཛད་པ་ཡིན་ཡང༌། བར་སྐབས་ཀྱི་ཚིགས་སུ་བཅད་པ་ བཅུ་
གཉིས་ཀྱི་འགྲེལ་བའི་རྒྱ་དཔེ་མ་རྙེད་ནས། དུས་ཕྱིས་ཤཱཀྱའི་དགེ་སློང་ཀུན་
དགའ་རྒྱལ་མཚན་དཔལ་བཟང་བོ་ཞེས་བྱ་བས་དཔལ་ས་སྐྱའི་དགོན་པར་སྦྱར་
བ་དང་། ལྷ་ལས་ཕུལ་དུ་བྱུང་བའི་བསྟོད་པ་འདིའི་འགྲེལ་བ་ནི་སློབ་དཔོན་
ཤེས་རབ་གོ་ཆས་མཛད་པ་དང༌། དུས་ཕྱིས་རྒྱ་གར་གྱི་མཁན་པོ་ཛཱར་ན་ད་ནའི་
ཞལ་སྔ་ནས་ཞུ་ཆེན་གྱི་ལོ་ཙཱ་བ་དགེ་སློང་རིན་ཆེན་བཟང་བོས་བསྒྱུར་ཅིང་
གཏན་ལ་ཕབ་པའོ། །
གཅིག ཁྱད་པར་དུ་འཕགས་པའི་བསྟོད་པ་དང་ལྷ་ལས་ཕུལ་བྱུང་གི་
བརྗོད་དོན་མདོར་བསྟན་པ། །
རྩོམ་པ་པོ་མཐོ་བཙུན་གྲུབ་རྗེ་ཡིས་ཁྱད་པར་དུ་འཕགས་པའི་བསྟོད་པ་
མགོ་བརྩམས་མ་ཐག་ཏུ། བདག་ནི་སྟོན་པ་གཞན་སྤངས་ནས། ། བཅོམ་ལྡན་
ཁྱོད་ལ་སྐྱབས་མཆིས་པ། ། དེའི་ཅིའི་སླད་དུ་ཞེ་ན་ཁྱོད། ། སྐྱོན་མི་མངའ་ལ་
ཡོན་ཏན་ལྡན། ། ཞེས་གསུངས་པ་ལྟར། སངས་རྒྱས་བཅོམ་ལྡན་འདས་ལ་
སྐྱོན་མི་མངའ་བར་ཡོན་ཏན་ལྡན་ཕྱིར། རྩོམ་པ་པོ་མཐོ་བཙུན་གྲུབ་རྗེ་དང་



134 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བདེ་བྱེད་བདག་པོ་གཉིས་ཀྱིས་སྐྱོན་དང་ལྡན་པའི་སྟོན་པ་གཞན་ཐམས་ཅད་
རིང་དུ་སྤངས་ནས་སངས་རྒྱས་བཅོམ་ལྡན་འདས་ལ་མོས་གུས་དང་དད་པ་ཆེན་
པོས་བསྟོད་པའི་སྙན་ངག་དེ་གཉིས་འདི་ལྟར་བརྩམས་པ་རེད། དཔེར་ན།
ལྷ་ཆེན་ཁྲོས་པའི་མདའ་གཅིག་གིས། །
གྲོང་ཁྱེར་སུམ་བརྩེགས་བསྲེགས་ཞེས་གདའ། །
ཁྱོད་ཀྱི་ཡེ་ཤེས་མདའ་ཆེན་གྱིས། །
ཁྲོ་བའི་སེམས་ཉིད་ངེས་པར་བསྲེགས། །
སྔོན་ལྷ་ཆེན་པོ་དབང་ཕྱུག་གི་ཡོན་ཏན་འཇིག་རྟེན་དུ་སྒྲོགས་ཤིང་སྟོན་པ་
ན། ལྷ་མ་ཡིན་གྱི་གྲོང་ཁྱེར་སུམ་བརྩེགས་ཤིག་ནམ་མཁའ་ལ་རྒྱུ་བ་ཞིག་བྱུང་བ་
དང༌། དེ་ལས་ ལྷ་མ་ཡིན་རྣམས་བབས་ནས་འཛམ་བུ་གླིང་གི་མི་རྣམས་ལ་
གནོད་ཅིང་འཚེ་བར་བྱེད་དོ། ། དེ་ནས་ལྷ་ཆེན་པོ་དབང་ཕྱུག་གིས་མི་རྣམས་
སྐྱོབ་པའི་ཕྱིར། གཞུ་བླངས་ཏེ་འཕྲུལ་གྱི་མདའ་གཅིག་འཕངས་ནས་ལྷ་མ་ཡིན་
གྱི་གྲོང་ཁྱེར་སུམ་བརྩེགས་ནམ་མཁའ་རུ་རྒྱུ་བ་དེ་བསྲེགས་པར་མཛད་དོ། །
འོན་ཏེ་སངས་རྒྱས་བཅོམ་ལྡན་འདས་ཁྱེད་ཉིད་དེ་ལས་ལྡོག་སྟེ། བླ་ན་མེད་
པའི་ཡེ་ཤེས་ཀྱི་མདའ་ཆེན་པོས་འགྲོ་བའི་རྒྱུད་ཀྱི་ཉོན་མོངས་དུག་གསུམ་ལས་ཞེ་
སྡང་གི་དབང་དུ་གྱུར་པའི་ཁྲོ་བའི་སེམས་པ་དེ་ཉིད་ངེས་པར་བསྲེགས་ནས་མེད་
པར་མཛད་པ་ཡིན་ནོ་ཞེས། ཁྲོ་བའི་དབང་དུ་གྱུར་པའི་ལྷ་ཆེན་དབང་ཕྱུག་
གིས་མདའ་འཕངས་ནས་ ལྷ་ མ་ ཡིན་ གྱི་གྲོང་ཁྱེར་སུམ་བརྩེགས་བསྲེགས་ཏེ།
སྡིག་པ་བསགས་ཤིང་དམྱལ་བར་ལྷུང་བའི་ལས་བསྒྲུབས་པ་དེ་ཐེར་འདོན་བྱས་
ནས། སངས་རྒྱས་བཅོམ་ལྡན་འདས་ཀྱི་བླ་ན་མེད་པའི་ཡེ་ཤེས་ཀྱིས་འགྲོ་བའི་
རྒྱུད་ན་ཚང་མལ་བཅའ་བའི་ཉོན་མོངས་ཀྱི་དུག་སྦྲུལ་ཐལ་བར་བསྲེགས་པའི་
མཛད་པ་ལ་བསྟོད་བསྔགས་མཛད་པ་དང་།



བོད་ཀྱི་གནའ་རབས་རྩོམ་རིག
135
ལྷ་ཆེན་ཐིག་ལེ་མཆོག་མ་ལ། །
ཆགས་པ་སྐྱེས་པས་གདོང་བཞི་བྱུང་། །
བདུད་ཀྱི་བུ་མོས་སྒེག་པ་ཡིས། །
ཁྱོད་ཀྱི་བ་སྤུ་རྩེ་མི་གཡོ། །
སྔོན་སུན་དྷ་དང་། ཨུ་པ་སུན་དྷ་ཞེས་བྱ་བ་ལྷ་མ་ཡིན་སྤུན་གཉིས་བྱུང་བ་
དང་། དེ་གཉིས་ཀྱིས་ཚངས་པ་བསྒྲུབས་ཏེ། འཇིག་རྟེན་གསུམ་གྱིས་མ་སོད་
པར་གྱུར་པ་དང༌། བདག་ཅག་ལུས་ཙམ་ཐ་དད་ཀྱི། སེམས་ནི་དེ་ལྟ་མ་ཡིན་
པར་ཐ་དད་པ་མེད་པར་མཛོད་ཅིག་ཅེས་སྨྲས་པ་དང་། ཚངས་པས་ཀྱང་
མཆོག་བྱིན་ནོ། ། དེ་ནས་དེ་གཉིས་ཀྱིས་ཁམས་གསུམ་ལས་རྣམ་པར་རྒྱལ་བའི་
བྱ་བ་ལ་ཞུགས་པར་གྱུར་པ་དང་། ཚངས་པས་སྨྲས་པ། དེ་དག་གཅིག་གིས་
གཅིག་གསོད་པའི་ཐབས་བསྒྲུབས་པར་བྱའོ་ཞེས་སྨྲས་པ་དང༌། ལྷ་རྣམས་ཀྱིས་
རང་གི་ལུས་ལས་འོད་ཏིལ་འབྲུ་ཙམ་བྱིན་ནས། ། དེ་ལས་ཐིག་ལེ་མཆོག་མ་ཞེས་
བྱ་བའི་ལྷའི་བུ་མོ་མཛེས་སྡུག་དཔལ་གྱིས་རྣམ་པར་སྒེག་པ་ཞིག་བསྐྱེད་ནས།
དེ་ཡང་ཚངས་པ་ལ་བསྐོར་བ་བྱེད་དུ་བཅུག་པ་དང༌། ཚངས་པ་དེའི་བྱད་
གཟུགས་ལ་ཡིད་རབ་ཏུ་ཆགས་པར་གྱུར་ནས་མགོ་བོ་གདུགས་ལྟར་འཁོར་ནས་
ལྟ་བ་ན། ངོ་ཚ་བར་གྱུར་པས་གདོང་བཞི་སྤྲུལ་ནས་དེར་བལྟས་སོ། ། འོན་
ཀྱང་། སངས་རྒྱས་བཅོམ་ལྡན་འདས་ཁྱོད་ལ། བདུད་ཀྱི་བུ་མོས་སྒེག་པ་སྟེ་
དགོད་ཅིང་སྨྲ་བ་དང་། གར་བྱེད་པ་སོགས་བྱས་པས་ཀྱང་། ཁྱོད་ཀྱི་ལུས་ཀྱི་བ་
སྤུའི་རྩེ་མོ་ཙམ་ཡང་མི་གཡོ་བར་གནས་པ་ཡིན་ནོ་ཞེས་ལྷ་ཆེན་ཚངས་པའི་
འདོད་ཆགས་ལ་ཟུར་ཟ་བྱས་ནས་སངས་རྒྱས་བཅོམ་ལྡན་འདས་ཀྱི་མི་འགྱུར་
བརྟན་བརླིང་གི་དགོངས་པ་ལ་བསྔགས་བརྗོད་མཛད་པ་དང་།
ཁྱབ་འཇུག་མིའུ་ཐུང་གཟུགས་བསྒྱུར་ནས། །
གཡོ་ཐབས་ཀྱིས་ནི་སྟོབས་ལྡན་བསླུས། །
ཁྱོད་ནི་གཡོ་ཡང་མཁྱེན་གྱུར་ལ། །
གཞན་དག་ལ་ཡང་བསླུ་མི་མཛད། །



136 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྔོན་སྟོབས་ལྡན་ཞེས་བྱ་བའི་ལྷ་མ་ཡིན་ཞིག་བྱུང་བ་དང་། དེས་ཁམས་
གསུམ་མ་ལུས་པ་རྣམ་པར་གནོན་པ་ན་ཁྱབ་འཇུག་གིས་བསམ་པ། ངས་འདི་
དང་གཡུལ་སྤྲད་ན་རྒྱལ་བར་མི་ནུས་ཕྱིར། ངེས་པར་སྒྱུ་ཐབས་ཀྱིས་བསླུ་བར་
བྱའོ་སྙམ་ནས་བྲམ་ཟེ་མིའུ་ཐུང་ཞིག་གི་གཟུགས་སུ་སྤྲུལ་ནས་སོང་བ་ན། ལྷ་མ་
ཡིན་གྱི་རྒྱལ་པོ་སྟོབས་ལྡན་དེས་ རྟའི་མཆོད་སྦྱིན་བྱེད་པ་དང༌། གང་ཞིག་
འདོད། གང་ལ་ཅི་ཞིག་སྦྱིན་པར་བྱ་ཞེས་ཟེར་བ་དེའི་ཐད་དུ་ཕྱིན་ནས། རྒྱལ་
པོ་ལགས་བདག་གི་ཕ་མེས་ལ་མཆོད་སྦྱིན་བྱེད་པས་དེའི་དོན་དུ་ས་གོམ་པ་ཉིད་
ཀྱི་ཚད་སྦྱིན་པར་མཛོད་ཅེས་སྨྲས་པ་དང་། ལྷ་མ་ཡིན་སྟོབས་ལྡན་གྱིས་སྨྲས་པ།
འདི་ཙམ་ཞིག་གིས་ཁྱོད་ལ་དགོས་པ་ཅི་ཞིག་རྫོགས་པར་འགྱུར། གཞན་དུ་ན་
གླང་བོ་དང༌། རྟ་དང་། ཤིང་རྟ་དང་། གསེར་ལ་སོགས་པའི་དངོས་པོ་སློངས་
ཤིག་དང་། ངས་སྦྱིན་པར་བྱའོ་ཞེས་སྨྲས་ཀྱང་འདོད་པར་མ་གྱུར་ཏོ། ། དེ་
ནས་སྟོབས་ལྡན་གྱིས་སྨྲས་པ། གལ་ཏེ་དེ་ལྟར་འདོད་ན་རེ་ཞིག་གོམ་པ་གསུམ་
ཡང་ཁྱེར་ ཅིག་ཅེས་སྨྲས་ པ་ དང་། ཁྱབ་འཇུག་གིས་ལུས་བསྐྱེད་དེ་ གོམ་པ་
གཉིས་ཀྱིས་འཇིག་རྟེན་གསུམ་བརྒལ་བ་དང༌། གོམ་པ་གསུམ་པ་འཇོག་པའི་
གནས་མ་རྙེད་པར་ ལྷ་མ་ཡིན་སྟོབས་ལྡན་གྱི་མགོ་ལ་བཞག་ནས་ ས་འོག་ཏུ་
བཅིངས་པར་གྱུར་ཏོ། ། འོན་ ཀྱང་ སངས་ རྒྱས་ བཅོམ་ ལྡན་འདས་ཁྱོད་ནི་
ཐམས་ཅད་མཁྱེན་པ་ཡིན་པའི་ཕྱིར། ཀུན་ནས་ཉོན་མོངས་དང་། ཉོན་མོངས་
པ་ཅན་མ་ཡིན་པའི་དངོས་པོ་ཐམས་ཅད་མཁྱེན་ཅིང་། ཉོན་མོངས་པ་ཅན་
གང་ཡིན་པ་དེ་ནི་སྤྱོད་པར་མི་མཛད་པས་ན། ཁྱོད་ཀྱིས་གཞན་ཐམས་ཅད་ཀྱི་
གཡོ་སྒྱུའང་ཀུན་ནས་མཁྱེན་ལ། ཁྱོད་ཉིད་ཀྱིས་གཞན་ཐམས་ཅད་བསླུ་བྲིད་
ཀྱང་མི་མཛད་དོ་ཞེས། ཁྱབ་འཇུག་གིས་གཡོ་སྒྱུ་བཀོལ་ནས་ལྷ་མ་ཡིན་སྟོབས་
ལྡན་ས་འོག་ཏུ་བཅིངས་པའི་སྤྱོད་ཚུལ་དེ་མཚང་འབྱིན་བྱས་ནས། སངས་རྒྱས་
བཅོམ་ལྡན་འདས་ཀྱི་བླ་ན་མེད་ པའི་མཁྱེན་པ་དང་ ལྷག་པའི་བསམ་ པ་ ལ་
བསྔགས་བརྗོད་མཛད་པ་དང་།



བོད་ཀྱི་གནའ་རབས་རྩོམ་རིག
137
བརྒྱ་བྱིན་གྱིས་ནི་བཤོལ་མེད་མ། །
མཐོང་ནས་འདོད་པས་རྨོངས་ཞེས་གྲགས། །
དཔའ་ཁྱོད་འདོད་པ་ཉིད་ཀྱིས་ནི། །
མ་རྨོངས་སླད་དུ་བཙུན་མོ་བཏང༌། །
དེ་ཡང་འདི་ལྟར་ཐོས་ཏེ། དྲང་སྲོང་གོཏ་མ་ཞེས་བྱ་བ་ཞིག་ཡོད་པ་དེར་
བཤོལ་མེད་མ་ཞེས་བྱ་བའི་ཆུང་མ་ཞིག་ཡོད་པ་དེ་ལང་ཚོའི་མདངས་ཡིད་དུ་
འོངས་པ་ཞིག་ཡིན་པས། དེ་ལ་ལྷའི་དབང་བོ་བརྒྱ་བྱིན་ཆགས་པར་གྱུར་ལ།
བཤོལ་མེད་མ་ཡང་བརྒྱ་བྱིན་ལ་ཆགས་ཏེ། དེ་གཉིས་ཕན་ཚུན་འབྲེལ་བར་གྱུར་
ཏོ། ། ཉིན་ཞིག་དྲང་སྲོང་གོཏ་མ་དང་བཤོལ་མེད་མ་གཉིས་དྲང་སྲོང་གཞན་
ཞིག་གི་ཁྱིམ་དུ་མགྲོན་ལ་བོས་པས། དྲང་སྲོང་གོ་ཏ་མ་ལེགས་སྐྱེས་སུ་འབུལ་
བའི་མེ་ཏོག་དང་། ཡམ་ཤིང་། ཀ་ཤའི་དོན་དུ་ཕྱི་རོལ་དུ་སོང་བའི་ཤུལ་དུ།
བརྒྱ་བྱིན་ཡང་དེར་འོངས་ནས་བཤོལ་མེད་མ་དང་མངོན་པར་རོལ་ཞིང་འདུག་
པའི་ཚེ། གོཏ་མ་སླེབས་བྱུང་བ་དང་བརྒྱ་བྱིན་བཤོལ་མེད་མའི་མངལ་དུ་ཞུགས་
སོ། ། དེ་ནས་གོཏ་མས་ཆུང་མ་བཤོལ་མེད་མ་ཉེ་བར་ཁྲིད་ནས་མགྲོན་དུ་སོང་
བ་ན། དྲང་སྲོང་དེས་རྣལ་འབྱོར་གྱི་སྟོབས་ཀྱིས་ཇི་ལྟར་གྱུར་པ་རྣམས་མཁྱེན་
པར་གྱུར་ཏེ། སྟན་གསུམ་བཏིངས་སོ། ། དེ་ལ་གོཏ་མས་བསམ་པ། ཅིའི་ཕྱིར་
སྟན་གསུམ་བཏིངས་པ་ཡིན་ནམ་སྙམ་ནས་བརྟག་པ་དང་བཤོལ་མེད་མའི་ཁོག་
ན་བརྒྱ་བྱིན་མཆིས་པ་མཁྱེན་ནས་ངོ་ཚ་བར་གྱུར་པ་དང་། ཟས་ལ་སྤྱད་རྗེས་
སྐྱེན་པར་རང་གནས་སུ་སོང་སྟེ། བཤོལ་མེད་མ་ལ་ད་ལྟ་ཉིད་དུ་བརྒྱ་བྱིན་
སྐྱུགས་ཤིག་ཅེས་སྨྲས་པ་དང༌། དེས་ཀྱང་སྐྱུགས་སོ། ། དེ་ནས་དྲང་སྲོང་གོཏ་
མས། ཁྱོད་འདི་ལྟར་མོ་མཚན་ལ་དགའ་ཞིང་ཆགས་ན། ད་ནས་བཟུང་ཁྱོད་
ཀྱི་ལུས་སྟེང་དུ་མོ་མཚན་སྟོང་གི་མཚན་པར་གྱུར་ཅིག་ཅེས་དམོད་པ་བཏབ་པ་
དང་དེ་ལྟར་གྱུར་པས། ལྷ་རྣམས་འོངས་ཏེ་གོཏ་མ་དགའ་ཞིང་མགུ་བར་བྱས་
ཤིང་། མོ་མཚན་སྟོང་དུ་སྣང་བ་འདི་འདྲེན་བྱེད་སྟོང་དུ་གྱུར་ཅིག་ཅེས་མཆོག་
in



138
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བྱིན་པས་མིག་སྟོང་དུ་གྱུར་ པ་དང་། རྒྱུ་མཚན་འདི་ལ་བརྟེན་ནས་ མངོན་
བརྗོད་དུ་བརྒྱ་བྱིན་གྱི་མིང་ལ་མིག་སྟོང་ཅན་ཡང་ཟེར་རོ། ། འོན་ཏེ་སངས་རྒྱས་
བཅོམ་ལྡན་འདས་ལྷ་ཁྱབ་འཇུག་ལས་ལྡོག་སྟེ། འདོད་པ་རྣམ་པར་བཅོམ་པའི་
ཕྱིར་སྔོན་རྒྱལ་ཁབ་ན་བཞུགས་པའི་སྐབས་སུའང་འདོད་པ་ཉིད་ཀྱིས་རྨོངས་
པར་གྱུར་པའི་སྐབས་མེད་དོ། ། ཅིའི་ཕྱིར་ཞེ་ན། མ་རྨོངས་པའི་ཕྱིར་ན་བཙུན་
མོ་གྲགས་ལྡན་མ་དང་། རི་དྭགས་སྐྱེས་དང་། ས་མཚོ་མ་ལ་སོགས་པའི་བཙུན་
མོའི་འཁོར་སྟོང་ཕྲག་དྲུག་ཅུ་ཐལ་བ་བཞིན་དུ་བཏང་ཞིང་ཡོངས་སུ་སྤངས་པ་
ཡིན་ནོ་ཞེས། ལྷའི་དབང་བོ་བརྒྱ་བྱིན་གྱི་ཆགས་པའི་རྨོངས་པ་ལ་ཟུར་ཟ་བྱས་
ནས། སངས་རྒྱས་བཅོམ་ལྡན་འདས་ཀྱི་སྙིང་སྟོབས་ལ་བསྔགས་བརྗོད་མཛད་
པ་དང་།
མཆོད་སྦྱིན་ལ་ནི་ཕྱུགས་འགུམས་པར། །
དྲང་སྲོང་རྣམས་ནི་སྨྲ་ཞེས་གྲགས། །
སྡིག་མེད་ཁྱོད་ཀྱིས་གྲོག་མ་ལའང་། །
གནོད་པ་བགྱིད་པར་རྗེས་མ་གནང༌། ། །
མཆོད་ཅིང་སྦྱིན་པར་བྱེད་པ་ལ་བ་ལང་དང་རྟ་ལ་སོགས་པ་བསད་ནས་
སྦྱིན་སྲེག་བྱེད་ དགོས་ཞེས་ དྲང་སྲོང་ གཟེགས་ གཟན་ ལ་ སོགས་ པས་སྨྲ་བར་
གྲགས་ཀྱང་། ཀུན་ནས་སྡིག་པ་དང་བྲལ་བའི་སངས་རྒྱས་བཅོམ་ལྡན་འདས་
ཁྱོད་ཀྱིས་གཞན་ལ་སྨོས་ཅི་དགོས། ཐ་ན་སྲོག་ཆགས་ཆེས་ཕྲ་མོ་གྲོག་མ་ལའང་
གནོད་པ་བགྱིད་པའི་ལོ་རྒྱུས་རྗེས་སུ་ཐོས་རྒྱུ་མེད་དོ་ཞེས། སྡིག་ལས་ལ་གཞོལ་
ནས་ཆོས་སུ་སེམས་པའི་དྲང་སྲོང་གཟེགས་གཟན་ལ་སོགས་པའི་བསྟན་པ་ལ་
རྣམ་པར་དགག་ནས། སངས་རྒྱས་བཅོམ་ལྡན་འདས་ཀྱི་ཀུན་ནས་སྡིག་པ་བྲལ་
བའི་ཆོས་ལུགས་ལ་མོས་གུས་མཛད་པ་དང་།



139
བོད་ཀྱི་གནའ་རབས་རྩོམ་རིག
སེར་སྐྱས་བདག་གི་མཚན་ཉིད་ནི། །
ཤེས་དང་ལྡན་པ་རབ་ཏུ་བརྟགས། །
ཁྱོད་ཀྱིས་དེ་ལྟར་ཡིན་ན་བདག །
མི་རྟག་ཉིད་དང་ལྡན་ཞེས་བསྟན། །
དེ་ཡང་བསྐལ་བ་དང་པོའི་ཚེ་སེར་སྐྱ་ཞེས་བྱ་བའི་དྲང་སྲོང་ཞིག་བྱུང་སྟེ།
དེས་གྲངས་ཅན་གྱི་བསྟན་བཅོས་རྩོམ་པ་ཡིན་ལ། དེའི་སློབ་མར་ཡང་སེར་སྐྱ་
བ་བྱའོ། ། སེར་སྐྱས་སྐྱེས་བུའི་མཚན་ཉིད་ནི་ཤེས་པའི་ངོ་བོ་ཉིད་དུ་ཡོངས་སུ་
བརྟགས་པས། ཤེས་པ་དང་ལྡན་པ་སྐྱེས་བུ་རང་གི་ངོ་བོར་རྟོགས་པ་ཞེས་སྐྱེས་
བུ་ནི་སེམས་དང་ལྡན་པ་དང༌། རྟག་པ་ཉིད་ཡིན་པར་ཁས་འཆེ་པ་ཡིན། འོན་
ཏེ་སངས་རྒྱས་བཅོམ་ལྡན་འདས་ཁྱོད་ཀྱིས། དེ་ལྟར་ཁས་བླངས་པར་གྱུར་ན་
བདག་དེ་མི་རྟག་པ་དང་། མི་བརྟན་པ་དང༌། སྐད་ཅིག་མར་འཇིག་པ་ཉིད་དུ་
ཐལ་བར་འགྱུར་རོ་ཞེས་བསྟན་ཏོ། ། ཅིའི་ཕྱིར་ཞེ་ན། དང་པོར་མིག་གི་དབང་
བོས་གཟུགས་ཤེས་པར་འགྱུར་བ་ན། གལ་ཏེ་ཤེས་པའི་གཟུགས་ཅན་དང་རྟག་
པ་ཡིན་ན་དུས་རྟག་ཏུ་ཡུལ་གཟུགས་ཤེས་པ་ཉིད་དུ་འགྱུར་ལ། དེ་བས་སྒྲ་ལ་
སོགས་པ་ལ་འོན་པ་དང་ལྐུགས་པ་དང་འདྲ་བར་འགྱུར་ན། འཇིག་རྟེན་ན་
འདི་ལྟ་བུ་མི་སྣང་ངོ། ། ཡང་ན་དབང་བོ་གཞན་དག་གིས་གཟུགས་ཤེས་པར་
འགྱུར་ན། ཡང་ལན་འགའ་སྒྲ་ལ་སོགས་པ་གཞན་དག་གིས་ཤེས་པར་འགྱུར་
བས་འདི་ནི་ཤེས་པ་དང་ལྡན་པར་འགྱུར་ཏེ། རྣམ་པར་འགྱུར་བ་ལ་སོགས་
པའི་ཉེས་པ་ཡོད་པར་ཐལ་ལོ་ཞེས། དྲང་སྲོང་སེར་སྐྱའི་ལུགས་ལ་དགག་ནས་
དེ་བཞིན་གཤེགས་པའི་རང་ལུགས་འཐད་ལྡན་དུ་བཞག་པ་དང་།
གཟེགས་ཟན་གྱིས་ནི་ཤེས་ལས་བདག །
གཞན་དང་ཁྱད་པར་ཡོངས་སུ་བརྗོད། །
ཁྱོད་ཀྱིས་དེ་ནི་ཤེས་མེད་ན། །
ཤིང་དང་འདྲ་བར་ཐལ་འགྱུར་གསུངས། །



140
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་ཡང་འདི་ལྟར་དྲང་སྲོང་ཆེན་པོ་གཟེགས་ཟན་ཞེས་བྱ་བ་བྱེ་བྲག་པའི་
བསྟན་བཅོས་རྩོམ་པ་པོ་དེས་འདི་སྙམ་དུ་སེམས་ཏེ། གལ་ཏེ་བདག་རྟོགས་པའི་
རང་བཞིན་ཅན་ཡིན་ན་ནི་མི་རྟག་པར་ཐལ་བར་འགྱུར་ལ། བདག་ནི་རྟག་པ་
ཉིད་དུ་ཁས་བླངས་དགོས་སོ། ། དེ་བས་ན་བདག་ནི་ཤེས་པའི་གཟུགས་ཅན་མ་
ཡིན་གྱི། ཤེས་པ་ནི་རྟོགས་པའི་བདག་ཉིད་ཅན་ཡིན་ཏེ། དེས་ཀྱང་ཡུལ་ལ་ཉེ་
བར་སྤྱད་ནས་ཡུལ་གྱི་གཟུགས་བརྙན་གྱིས་སྐྱེས་བུར་ཉེ་བར་གནས་ལ། དེ་ཡང་
ཁྱབ་པ་དང་རྟག་པ་ཡིན་པས་འདིར་ཉེས་པ་འགའ་ཡང་མེད་དོ་ཞེས་ཟེར་རོ། །
འོན་ཏེ་སངས་རྒྱས་བཅོམ་ལྡན་འདས་ཁྱོད་ཀྱིས། གལ་ཏེ་དེ་ལྟར་ཡིན་ན་དེ་
ཤེས་པ་མེད་པས་ཤིང་དང་འདྲ་བར་ཐལ་བར་འགྱུར་རོ་ཞེས་གསུངས། ཅིའི་
ཕྱིར་ཞེ་ན། གལ་ཏེ་དེ་བདག་གིས་ཅུང་ཟད་ཀྱང་མི་ཤེས་ན། རྩྭ་དང་ཤིང་ལ་
སོགས་པས་ཀྱང་ཅུང་ཟད་ཀྱང་མི་ཤེས་ལ། དེ་ལྟར་ཡིན་ན་ནི་རྩྭ་དང་ཤིང་ལ་
སོགས་པ་དང་། བདག་འདི་ཡིན་ནོ་ཞེས་ཕན་ཚུན་གཅིག་གི་ཁྱད་པར་འགའ་
ཡང་ཡོད་པར་མི་འགྱུར་རོ། ། ཞེས་ལུང་དང་རིགས་པས་གཞན་ལུགས་དགག་
པ་དང༌། རང་ལུགས་འཐད་ལྡན་དུ་བཞག་པའོ། །
ཡང་ལྷ་ལས་ཕུལ་བྱུང་དུ།
ང་ཡིས་འདི་ལ་གནོད་བྱ་འདི་ཉིད་བསྲུང་བྱ་འདི། །གསད་བྱ་ཞེས་པ་ལྷ་
ཡི་མཆོག་གི་གཞུང་ལུགས་ཡིན། ། སངས་རྒྱས་ལ་ནི་དགྲ་དང་མཛའ་བཤེས་མི་
མངའ་བར། ། ངེས་ པར་ ལེགས་ དང་ མངོན་ པར་ མཐོ་ བས་ ཕན་འདོགས་
མཛད། ། བརྒྱ་བྱིན་རྡོ་རྗེ་ཐོགས་ཤིང་སྟོབས་ཅན་གཤོལ་ཐོགས་ཁྱབ་འཇུག་
འཁོར་ལོའི་མཚོན་ཐོགས་དང་། ། སྐེམ་བྱེད་མདུང་ཐུང་ཐོགས་ཤིང་ལྷ་ཆེན་རྩེ་
གསུམ་མཚོན་ཐོགས་དུར་ཁྲོད་གནས་གྱུར་པ། ། དེ་དག་བྱིས་པ་སྙིང་བརྩེ་མེད་
པ་སྣ་ཚོགས་ མཚོན་ ཐོགས་ སྡུག་བསྔལ་ འཇིགས་པས་ཉེན། ། རྟག་ཏུ་སྲོག་
ཆགས་འཇོམས་པར་བརྩོན་པ་དེ་ལ་མཁས་པ་སུ་ཞིག་འདུད་པར་བྱེད། ། གང་
ཞིག་རྩེ་གསུམ་མི་བསྣམས་ཆགས་བཅས་མཆན་ན་ཆུང་མ་མེད། ། འཁོར་ལོ་



141
བོད་ཀྱི་གནའ་རབས་རྩོམ་རིག །
མདུང་ཐུང་དྲག་པོ་དང་ནི་གཤོལ་མི་བསྣམས། ། ཉོན་མོངས་རྣམ་གྲོལ་མཁས་
པ་གཞན་ལ་ཕན་འདོགས་རྣམ་པར་བརྩོན། ། འཇིག་རྟེན་སྐྱབས་གྱུར་དྲང་
སྲོང་དེ་ལ་འདིར་ནི་སྐྱབས་སུ་མཆི། །
དེ་ཡང་ལྷ་ཁྱབ་འཇུག་ལ་སོགས་པས་འདི་ནི་ང་ཡིས་བསྲུང་བྱ་ཡིན་ཞེས་སྐྱ་
བསེང་ལ་སོགས་པ་བསྲུངས་པ་དང༌། འདི་ནི་ང་ཡིས་གསད་བྱ་ཡིན་ཞེས་ལྷ་མ་
ཡིན་གསེར་གྱི་སྟན་ཅན་ལ་སོགས་པ་བསད་པ་ནི་ལྷ་ཆེན་པོ་དག་གི་མཆོག་ཏུ་
གྱུར་པའི་སྤྱོད་ཚུལ་ལམ་གཞུང་ལུགས་ཡིན་པ་རེད། འོན་ཀྱང་སངས་རྒྱས་
བཅོམ་ལྡན་འདས་དེ་ལས་ལྡོག་སྟེ། དགྲ་བོ་གསད་པར་བྱ་བ་འགའ་ཡང་མི་
མངའ་སྟེ། ཐུགས་རྗེ་ཆེན་པོ་དང་ལྡན་པའི་ཕྱིར་རོ། ། བསླུ་བར་བྱ་བ་ཡང་མི་
མངའ་སྟེ། དེར་ཐབས་ཀྱིས་བསླུ་བའི་འགྲན་ཟླ་མི་མངའ་བའི་ཕྱིར་ཏེ། ས་
གསུམ་མ་ལུས་པ་ཕུན་སུམ་ཚོགས་པ་ཉིད་ལ་སྦྱོར་བར་མཛད་པའི་གཞན་གྱི་དོན་
ལ་གཅིག་ཏུ་དགྱེས་པའི་ཕྱིར་རོ། ། ཞེས་དང༌། །
ལྷའི་དབང་བོ་བརྒྱ་བྱིན་གྱིས་ལོ་བྱེ་བ་ཕྲག་བདུན་གྱི་བར་དུ་དཀའ་ཐུབ་ལ་
གནས་པའི་དྲང་སྲོང་ཞོ་འཐུང་གི་རྡོ་རྗེར་གྱུར་པའི་རུས་པ་ལས་བྱས་པའི་རྡོ་རྗེ་
ཐོགས་ལ། སྟོབས་ཅན་གྱིས་ མཚོན་ཆ་རུ་གཤོལ་འཛིན་པ་དང་། ལྷ་ ཁྱབ་
འཇུག་གིས་འཁོར་ལོའི་མཚོན་ཆ་ཐོགས་ཤིང༌། སྐེམ་བྱེད་དམ་གདོང་དྲུག་པས་
ལག་ལ་མདུང་ཐུང་འཛིན་ལ། ལྷ་ཆེན་པོ་དབང་ཕྱུག་གིས་རྩེ་གསུམ་ཅན་གྱི་
མཚོན་ཐོགས་ཏེ་དྲག་པོའི་གནས་དུར་ཁྲོད་དུ་གནས་པའི་བདག་ཉིད་ཅན་དེ་
དག་ཅི་ལས་འདི་ལས་མེད་པའི་བསམ་མེད་བྱིས་པ་རྣམས་དང་འདྲ་ལ། སྙིང་
རྗེ་དང་བརྩེ་བ་མེད་པར་རྣམ་པ་སྣ་ཚོགས་ཀྱི་མཚོན་ཆ་ཐོགས་ཏེ་ལུས་ཅན་དང་
སྲོག་ཆགས་རྣམས་གཞོམ་ཞིང་བསད་ནས་སྡུག་བསྔལ་གྱི་གཡང་ལ་འཕངས་
ཤིང་། འཇིགས་པ་ཆེན་པོས་ཉེན་ཁ་བཟོས་ནས། དུས་རྟག་ཏུ་སྲོག་ཆགས་
འཇོམས་པར་བརྩོན་པའི་ལྷ་དེ་རྣམས་ལ་ཤེས་རབ་དང་ལྡན་ཞིང་བླང་དོར་གྱི་
རྣམ་དབྱེ་ཤེས་པའི་མཁས་པ་སུ་ཞིག་གིས་འདུད་པར་བྱེད། ཅེས་དང་།



142 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གང་ཞིག་སངས་རྒྱས་བཅོམ་ལྡན་འདས་ཁྱོད་ཀྱིས་རྩེ་གསུམ་ལ་སོགས་
པའི་མཚོན་ཆ་ཕྱག་ཏུ་མི་བསྣམས་ལ། ཆགས་པ་དང་བཅས་པས་མཆན་དུ་ཆུང་
མའང་མི་འཛིན་ཞིང་། འཁོར་ལོ་དང་། མདུང་ཐུང་དང༌། གཤོལ་ལ་སོགས་
པ་མི་བསྣམས་པར། འདོད་ཆགས་ལ་སོགས་པའི་ཉོན་མོངས་པའི་ཚོགས་ལས་
ངེས་པར་གྲོལ་ཞིང་ཡོངས་སུ་སྤངས་ཏེ། ཐུགས་རྗེ་ཆེན་པོས་མཁས་པ་གཞན་
དང་གཞན་ལ་ཕན་འདོགས་པར་རྣམ་པར་བརྩོན་པའི་ཡེ་ཤེས་ཕུན་སུམ་ཚོགས་
པ་དང་ལྡན་པོ་དང་། སྤངས་པ་ཕུན་སུམ་ཚོགས་པ་དང་ལྡན་པའི་འཇིག་རྟེན་
གསུམ་གྱི་སྐྱབས་མགོན་དུ་གྱུར་པ་དྲང་སྲོང་ཆེན་པོ་སངས་རྒྱས་བཅོམ་ ལྡན་
འདས་མཆོག་ལ་འདིར་སྐྱབས་སུ་མཆིའོ། ། ཞེས་དང་།
བདེ་བར་གཤེགས་ པ་ བདག་ གི་ ཕ་ མིན་མུ་སྟེགས་གཞན་དག་དགྲ་མ་
ཡིན། ། དེ་བཞིན་གཤེགས་དེས་བདག་ནོར་མ་བསྩལ་གཟེགས་ཟན་སོགས་ཀྱིས་
ཅང་མ་ཕྲོགས། ། འོན་ཀྱང་སངས་རྒྱས་བཅོམ་ལྡན་དེ་ནི་གཅིག་ཏུ་འགྲོ་ལ་སྨན་
མཛད་གསུང་། ། དྲི་མེད་དྲི་མ་ཐམས་ཅད་སེལ་བ་གང་ཡིན་དེ་ལ་བདག་དད་
ལགས། །
འདིར་བདེ་བར་གཤེགས་པ་ནི་བདག་གི་ཕར་གྱུར་པ་མ་ཡིན་ལ། ལམ་
གཞན་ལ་ཞུགས་པའི་མུ་སྟེགས་ཅན་གཟེགས་ཟན་ལ་སོགས་པ་གཞན་དག་ནི་
དགྲ་བོ་མ་ཡིན་ནོ། ། དེ་བཞིན་དུ་དེ་བཞིན་གཤེགས་པ་དེས་བདག་ལ་ནོར་
བསྩལ་ཅིང་གསུང་གིས་བསྒྲུབ་པ་མ་ཡིན་ལ། གཟེགས་ཟན་དང་རྐང་མིག་ལ་
སོགས་པས་ནོར་གྱི་དངོས་པོ་ཅི་ཡང་མ་ཕྲོགས་སོ། ། དེ་ཡང་གཟེགས་ཟན་ཟེར་
དོན་ནི་གཟེགས་མ་ཟ་ཞིང་དཀའ་ཐུབ་བསྟེན་པས་བརྟུལ་ཞུགས་ཀྱི་དངོས་གྲུབ་
ཐོབ་པ་དང་། མུ་སྟེགས་བྱེ་བྲག་པའི་གཞུང་བརྩམས་པ་ཡིན་པ་དང་། རྐང་
མིག་ནི་དཔྱོད་པ་བའི་གཞུང་རྩོམ་མཁན་ཡིན་ཞིང་། དེ་ཡང་རྐང་མིག་ཟེར་
དོན་ནི་ལྷ་ཆེན་པོ་དབང་ཕྱུག་གིས་ལྷ་མོ་ཨུ་མ་རྐང་མིག་སྲུང་བ་བོར་བཞག་པ་
དང༌། རྐང་མིག་ཤིན་ཏུ་གཟུགས་བཟང་བས་ཨུ་ མ་ལ་ཆགས་པར་གྱུར་ཏེ།



བོད་ཀྱི་གནའ་རབས་རྩོམ་རིག
143
མདུན་དུ་དྲང་མོར་ལངས་ཏེ་ཆགས་པའི་མཚན་མ་བསྟན་པ་དང་། དེས་མིག་
གཞན་དུ་བསྒྱུར་ཏོ། ། དེ་ཡང་དེར་འོངས་ནས་བསྟན་པ་དང་། རྐང་མིག་གིས་
མིག་གཉིས་རྐང་བ་གཉིས་ཀྱི་མཐིལ་ལ་བཞག་ནས་བཞུགས་སོ། ། གཏམ་དེ་
ཐོས་པར་གྱུར་པ་དང་ལྷ་ཆེན་པོ་དབང་ཕྱུག་མགུ་བར་གྱུར་ནས་དཔྱོད་པ་བའི་
གཞུང་རྩོམ་པའི་སྟོན་པར་གྱུར་ཅིག་ཅེས་མཆོག་བྱིན་ནོ། ། སོགས་སྒྲས་དྲང་
སྲོང་སེར་སྐྱ་ལ་སོགས་པ་བཟུང་ངོ༌། ། དེ་ལྟར་དགྲ་དང་མཛའ་བཤེས་ལ་སོགས་
པ་མ་ཡིན་ནའང༌། སངས་རྒྱས་བཅོམ་ལྡན་འདས་དེ་ནི་ཡེ་ཤེས་ཕུན་སུམ་
ཚོགས་པ་དང་ལྡན་པས་སངས་རྒྱས་ཡིན་པ་དང་། བག་ཆགས་དང་བཅས་པའི་
ཉོན་མོངས་པའི་ཕྲ་རྒྱས་སྤངས་པས་བཅོམ་ལྡན་འདས་ཡིན་ཞིང་། སེམས་ཅན་
གྱི་དོན་དགོངས་པ་མཛད་པའི་ཐུགས་རྗེ་ཆེན་པོ་དང་ལྡན་པས། འགྲོ་བ་ལ་
གཅིག་ཏུ་ཕན་པ་མཛད་པ་ཡིན་ནོ། ། དེ་ལྟར་ཡོན་ཏན་གསུམ་དང་ལྡན་པས་
སངས་རྒྱས་བཅོམ་ལྡན་འདས་ཀྱི་གསུང་ནི་དྲི་མ་མེད་པ་སྟེ། ཉེས་པ་ཐམས་
ཅད་དང་བྲལ་བའི་གྲུབ་པའི་མཐའ་ཡིན་ལ། དེ་བཞིན་དུ་དྲི་མ་ཐམས་ཅད་
སེལ་བ་ཡང་ཡིན་ཏེ། ཉོན་མོངས་པའི་དྲི་མ་ཐམས་ཅད་སེལ་ཞིང་འཇོམས་པའི་
ངང་ཚུལ་ཅན་ཡང་གསུང་འདི་ཉིད་ཡིན་ཏེ། དེ་ཐོས་པ་ཙམ་གྱིས་ཉོན་མོངས་
པའི་བག་ལ་ཉལ་བ་མཐའ་དག་སེལ་བར་བྱེད་པ་ཡིན་པའི་ཕྱིར། ཐུབ་པའི་
དབང་བོའི་གསུང་དེ་ལ་བདག་སྙིང་ནས་དད་པ་ཡིན་ནོ། ། ཞེས་ལྷ་ལས་ཕུལ་དུ་
བྱུང་ལ། ཁྱད་པར་དུ་འཕགས་པའི་སངས་རྒྱས་བཅོམ་ལྡན་འདས་ཀྱི་གསུང་ལ་
སྙིང་ནས་དད་པ་མ་གཏོགས་གཞན་མུ་སྟེགས་པའི་གསུང་རབ་ལ་དད་པའི་སྤུ་
ལོང་གཡོས་ པར་ མ་ གྱུར་ པའི་ བསམ་ པ་ ལྷད་མེད་དེ་ མངོན་ སུམ་ དུ་བསྟན་
པའོ། །
གཉིས། ཁྱད་པར་འཕགས་བསྟོད་དང་ལྷ་ལས་ཕུལ་བྱུང་གི་བསམ་བློའི་
རང་བཞིན།
བོད་དུ་བསྒྱུར་བའི་བསྟོད་པའི་སྙན་ངག་འདི་གཉིས་ནི་སློབ་དཔོན་མཐོ་



144
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཙུན་གྲུབ་རྗེ་དང་བདེ་བྱེད་བདག་པོ་སྤུན་གཉིས་ཀྱིས་སངས་རྒྱས་བཅོམ་ལྡན་
འདས་ཀྱི་སྐུ་གསུང་ཐུགས་གསུམ་གྱི་ཡོན་ཏན་ལ་བསྟོད་པའི་ཕྱིར་བརྩམས་པ་
ཞིག་ཡིན་པས། བསྟོད་པ་འདི་གཉིས་ཀྱི་བསམ་བློའི་རང་བཞིན་གྱི་བདུད་རྩི་
ཡང་དོན་གྱི་བུམ་པ་ གཅིག་ ཏུ་འཁྱིལ་ཡོད་ པར་ སྙམ་ སྟེ། དེ་ཡང་ ཕན་ཚུན་
བསྡུར་བའི་རྩོམ་སྟངས་ལེགས་པར་སྤྱད་དེ། ལྷ་ཆེན་དབང་ཕྱུག་ཞེ་སྡང་གི་
དབང་དུ་གྱུར་ནས་ལྷ་མ་ཡིན་གྱི་གྲོང་ཁྱེར་སུམ་བརྩེགས་འཕུར་ཤེས་ཅན་ལ་
མདའ་འཕངས་ཏེ་ཀུན་ནས་བསྲེགས་པ་དང་། ལྷའི་དབང་བོ་བརྒྱ་བྱིན་འདོད་
ཆགས་ཀྱི་དབང་དུ་གྱུར་ནས་དྲང་སྲོང་གོཏ་མའི་ཆུང་མ་བཤོལ་མེད་མ་དང་ལུས་
འབྲེལ་བྱས་པ་དང་། ལྷ་ཁྱབ་འཇུག་གིས་གཡོ་སྒྱུ་བྱས་ནས་ལྷ་མ་ཡིན་སྟོབས་
ལྡན་ས་འོག་ཏུ་བཅིངས་པ་དང༌། ལྷ་ཆེན་ཚངས་པ་འདོད་པའི་དབང་དུ་གྱུར་
ནས་ལྷ་མོ་ཐིག་ལེ་མཆོག་མའི་མཛེས་སྡུག་འདྲེན་བྱེད་ཀྱི་དཔལ་ལ་རོལ་ཕྱིར་
གདོང་ བཞི་ སྤྲུལ་ བ་ དང་། གཞན་ དེ་ དག་ གིས་ ཀྱང༌ རྒྱུན་པར་རྡོ་ རྗེ་ དང༌།
མདུང་ཐུང་དང་། འཁོར་ལོ་ལ་སོགས་པའི་དྲག་པོའི་མཚོན་ཆ་ཐོགས་ཏེ་ལྷ་མ་
ཡིན་ལ་སོགས་པ་དང་དྲག་ཏུ་འཐབ་སྟེ། གནོད་ཅིང་འཚེ་བ་དང༌། གསོད་
ཅིང་འཇིག་རྟེན་གྱི་ཕ་རོལ་ལ་སྐྱོད་པ་བཅས་ཆགས་སྡང་རྨོངས་གསུམ་གྱི་མཛད་
སྤྱོད་ལ་མངོན་སུམ་འཛེམ་མེད་དང་ཡང་དག་འཁྲུལ་མེད་ཀྱི་སྒོ་ནས་ མཚང་
འབྱིན་དང་ཐེར་འདོན། ཟུར་ཟ་དང་འཕྱ་དམོད། སྨད་པ་དང་དགག་རྒྱག་
མཛད་དེ། སངས་རྒྱས་བཅོམ་ལྡན་འདས་ཀྱི་བཟོད་པ་དང་། བསམ་གཏན།
ཡེ་ཤེས། ཚུལ་ཁྲིམས། སྦྱིན་པ། བརྩོན་འགྲུས་བཅས་ཀྱི་ཡོན་ཏན་ལ་མོས་
གུས་དང་བཀུར་སྟི། དད་པ་དང་བསྔགས་བརྗོད་ཚད་མེད་མཛད་ཡོད་ལ།
སྔོན་བསྐལ་བ་དང་པོའི་སྐབས་སུ་བྱུང་བའི་མུ་སྟེགས་པའི་སྟོན་པའམ་གྲངས་
ཅན་པའི་བསྟན་བཅོས་རྩོམ་མཁན་དྲང་སྲོང་སེར་སྐྱ་དང་། བྱེ་བྲག་པའི་བསྟན་
བཅོས་རྩོམ་ མཁན་ གཟེགས་ ཟན་ དང་། དཔྱོད་ པ་ བའི་ བསྟན་ བཅོས་རྩོམ་
མཁན་རྐང་མིག་ལ་སོགས་པའི་ཕྱི་རོལ་མུ་སྟེགས་པའི་སྟོན་པ་དང༌། དེའི་གྲུབ་
4



བོད་ཀྱི་གནའ་རབས་རྩོམ་རིག
145
མཐའ་ལ་དགག་བཞག་གི་འཁོར་ལོ་བསྐོར་ཏེ། སངས་རྒྱས་བཅོམ་ལྡན་འདས་
ཀྱི་དྲི་མ་མེད་ལ་བླ་ན་འཕགས་པ་དང༌། ཕུལ་དུ་བྱུང་ལ་ཁྱད་པར་དུ་འཕགས་
པའི་ལུང་དང་བསྟན་པ་ལ་ཚད་མཐོན་པོའི་སྒོ་ནས་བསྟོད་བསྔགས་མཛད་པ་དེ་
ལགས་སོ། །
གསུམ། ཁྱད་པར་འཕགས་བསྟོད་དང་ལྷ་ལས་ཕུལ་བྱུང་གི་རྩོམ་སྟངས་
ཁྱད་ཆོས། །
བསྟོད་པའི་སྙན་ངག་འདི་གཉིས་ཀྱི་ཆེས་འབུར་དུ་ཐོན་པའི་རྩོམ་སྟངས་
ཁྱད་ཆོས་ནི། 1. མགོ་ནས་མཇུག་བར་ཕན་ཚུན་བསྡུར་བའི་རྩོམ་སྟངས་སྤྱད་
ནས་བསྟོད་པའི་ཡུལ་ལ་རྣམ་པར་བསྟོད་པ་དེ་ཡིན་ཏེ། དཔེར་ན། ལྷ་ཆེན་
ཁྲོས་པའི་མདའ་མོས་ལྷ་མ་ཡིན་གྱི་གྲོང་ཁྱེར་སུམ་བརྩེགས་ཀུན་ནས་བསྲེགས།
འོན་ཀྱང་སངས་རྒྱས་བཅོམ་ ལྡན་འདས་ཁྱོད་ཀྱི་ཡེ་ཤེས་ཀྱི་མདའ་ཆེན་གྱིས་
གཞན་རྒྱུད་ཀྱི་ཁྲོ་བའི་སེམས་ཉིད་བསྲེགས་ཞེས་དང༌། ཚངས་པ་ལྷ་མོ་ཐིག་ལེ་
མཆོག་མ་ལ་ཆགས་ནས་གདོང་བཞི་སྤྲུལ། འོན་ཀྱང་སངས་རྒྱས་བཅོམ་ལྡན་
འདས་ཁྱོད་ལ་བདུད་ཀྱི་བུ་མོས་སྒེག་ཉམས་ཇི་ལྟར་བསྟན་ཀྱང་བ་སྤུའི་རྩེ་མོ་
ཙམ་ཡང་མི་གཡོ་བར་བརྟན་ནོ་ཞེས་དང་། མཆོད་པ་དང་སྦྱིན་པ་ལ་བ་གླང་
སོགས་ཕྱུགས་ཟོག་དམར་གསོད་བྱས་ནས་སྦྱིན་སྲེག་བྱས་ན་ལེགས་ཞེས་ མུ་
སྟེགས་པའི་དྲང་སྲོང་སེར་སྐྱ་སོགས་ཀྱིས་སྨྲ། འོན་ཀྱང་སངས་རྒྱས་བཅོམ་ལྡན་
འདས་ཁྱོད་ཀྱིས་སྲོག་ཆགས་ཕྲ་མོ་གྲོག་མ་བསད་པས་ཀྱང་སྡིག་པར་དགོངས་ཏེ་
དེར་གནོད་པ་མི་བྱེད་དོ་ཞེས་དང༌། ཁྱབ་འཇུག་དང་། དབང་ཕྱུག བརྒྱ་
བྱིན། སྐེམ་བྱེད་སོགས་ཀྱིས་གཞན་ལ་གནོད་ཅིང་འཚེ་བའི་ཕྱིར། རྟག་པར་
ལག་ལ་མཚོན་ཆ་སྣ་ཚོགས་ཐོགས་པ་ཡིན། འོན་ཀྱང་སངས་རྒྱས་བཅོམ་ལྡན་
འདས་ཁྱོད་ལ་འཇིགས་པ་མེད་ལ། གཞན་སུ་ལའང་སྡིག་པའི་རྗེས་སུ་འབྲེལ་
བའི་གནོད་པ་མི་བྱེད་པས། གཞན་སུ་ཡང་ཁྱོད་ལ་མི་འཇིགས་ ལ་ ཁྱོད་ལ་
གནོད་པའང་མི་བགྱིད་པའི་ཕྱིར་ན། ཁྱོད་ཉིད་ཀྱིས་གཞར་ཡང་མཚོན་ཆ་མི་



146
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཐོགས་སོ་ཞེས་ཕན་ཚུན་བསྡུར་བའི་རྩོམ་སྟངས་ཀྱིས་སངས་རྒྱས་བཅོམ་ལྡན་
འདས་ཀྱི་སྐུ་གསུང་ཐུགས་གསུམ་གྱི་ཡོན་ཏན་དང་། ཁྱབ་འཇུག་དང་དབང་
ཕྱུག་ལ་སོགས་ཀྱི་ཉོན་མོངས་དུག་གསུམ་གྱི་ཉེས་སྐྱོན་འཕྲོ་རིམ་འཕྲོར་ཀུན་
གསལ་གྱི་མེ་ལོང་ལ་འཇལ་བ་དང་། སངས་རྒྱས་བཅོམ་ལྡན་འདས་ཀྱི་དྲི་མ་
མེད་པའི་གསུང་རབ་དང༌། ཕྱི་རོལ་མུ་སྟེགས་པའི་གྲུབ་མཐའི་ཉེས་སྐྱོན་གོམ་
གང་མདུན་སྤོས་ཀྱིས་རྒྱུ་འབྲས་ཀྱི་རྒྱ་མའི་སྟེང་བཞག་སྟེ། ལེགས་ཉེས་ཀྱི་དབྱེ་
བ་རྣམ་པར་ཕྱེ་ཞིང་། བླང་དོར་གྱི་གདམས་པ་ལེགས་པར་བསྟན་པ་རེད།
2. བསྟོད་པའི་སྙན་ངག་འདི་གཉིས་ཀྱི་རྩོམ་སྟངས་ཁྱད་ཆོས་གཉིས་པ་
ནི། རྗོད་བྱེད་ཚིག་ལ་འུད་བསྟོད་དང་རབ་བཏགས་སོགས་འཆར་ཡན་གྱི་རོ་མི་
ལྡན་པར། རང་བཞིན་བརྗོད་པའི་རྒྱན་གྱིས་ཇི་མ་ཇི་བཞིན་དང་ཡང་དག་
བདེན་དྲང་གིས་ བསྟོད་པའི་ཡུལ་ལ་བསྔགས་བརྗོད་མཛད་ཡོད་པ་དེ་རེད།
དེར་བརྟེན། རྗོད་བྱེད་ཀྱི་ཚིག་ཀྱང་ངང་ངམ་ཤུགས་ཀྱིས་ཁ་གསལ་ཞིང་གོ་བདེ་
བའི་རྣམ་པ་ཅན་དུ་གྱུར་པ་རེད། །
3. ཁྱད་པར་འཕགས་བསྟོད་དང་ལྷ་ལས་ཕུལ་བྱུང་གི་རྩོམ་སྟངས་ཁྱད་
ཆོས་གསུམ་པ་ནི། རྗོད་བྱེད་ཚིག་གི་ཡིག་འབྲུའི་ མང་ཉུང་ སྟེ། ཁྱད་པར་
འཕགས་བསྟོད་ཀྱི་ཚིག་རྐང་རེར་མཐའ་གཅིག་ཏུ་ཡིག་འབྲུ་བདུན་མ་ཡིན་ཡང་།
ལྷ་ལས་ཕུལ་བྱུང་དེ་དང་མི་འདྲ་བར། ཚིག་རྐང་རེར་ཡིག་འབྲུ་བཅུ་གཅིག་
གམ་བཅོ་ལྔ། ཡང་ན་བཅུ་བདུན་ཅན་ཡིན་པ་དེའོ། །



ལེའུ་གཉིས་པ། བོད་ཀྱི་སྔ་དར་རྩོམ་རིག
(ས་སྐྱ་བ་ནས་རྒྱལ་དབང་ལྔ་བའི་བར།)



བོད་ཀྱི་སྔ་དར་རྩོམ་རིག་
149
དོན་ཚན་དང་པོ། སྤྱི་ཚོགས་དང་རྩོམ་རིག་གི་
ལོ་རྒྱུས་མདོར་བསྟན་པ།
དེ་ཡང་བོད་ཀྱི་སྔ་དར་རྩོམ་ནི་ས་སྐྱ་བ་ནས་ཀུན་གཟིགས་རྒྱལ་དབང་ལྔ་
བ་ངག་དབང་བློ་བཟང་རྒྱ་མཚོ་(7617——1682)མཆོག་གི་བར་བྱུང་ཞིང་
འཕེལ་བའི་རྩོམ་རིག་སྒྱུ་རྩལ་ལ་ངོས་བཟུང་བ་ཡིན་ཞིང༌། ལོ་ངོ་ལྔ་བརྒྱ་ཡས་
མས་སོང་བའི་ལོ་རྒྱུས་ཀྱི་བརྒྱུད་རིམ་འདིའི་ཁྲོད་དུ། གོང་ནས་བརྗོད་ཟིན་པ་
ལྟར་རབ་བྱུང་དང་པོའི་དུས་སུ་འཁོན་དཀོན་མཆོག་རྒྱལ་པོས་ས་སྐྱ་བའི་སྲོལ་
བཏོད་པ་དང་། དེ་ནས་ས་ཆེན་ཀུན་དགའ་སྙིང་བོ་སོགས་ས་སྐྱ་གོང་མ་རྣམ་ལྔ་
རིམ་གྱིས་བྱོན་ཏེ་ས་སྐྱའི་དགོན་པ་ལེགས་པར་བཏབ། གསུང་ངག་ལམ་འབྲས་
ཆོས་ཀྱི་སྙིང་བོར་བྱེད་པའི་རིང་ལུགས་འཛིན་མཁན་རྗེས་འབྲང་དང་བཅས་པ་
ལ་ཆོས་རྒྱུད་དང་གདུང་རྒྱུད་གཉིས་བྱུང་ཞིང་། དཔོན་ཆེན་རྣམས་ཀྱིས་ཆབ་
སྲིད་ཀྱི་བྱ་བ་མཛད་དེ་བགྲང་བྱ་བརྒྱ་ཕྲག་ཙམ་གྱི་རིང་ལ་བོད་ཁམས་ཡོངས་སུ་
དབང་བསྒྱུར་བ་དང་གངས་ཅན་བོད་ཀྱི་བསྟན་སྲིད་ཀྱི་འཕྲིན་ལས་རྒྱ་ཆེར་སྤེལ།
དེ་ནས་ཕག་མོ་གྲུ་བ་རྡོ་རྗེ་རྒྱལ་པོས་སྲོལ་བཏོད་པའི་ཕག་གྲུ་བའི་སྟོབས་
ཤུགས་རིམ་གྱིས་ཆེ་རུ་ཕྱིན། 1348ལོར་ཕག་གྲུ་ཁྲི་དཔོན་དང་ཚལ་བ་ཁྲི་དཔོན་
བར་སྲིད་དབང་འཕྲོག་ལེན་བྱེད་པའི་འཐབ་རྩོད་བྱུང་ནས་ཕག་གྲུ་བས་ཚལ་བ་
ཁྲི་དཔོན་ལ་དམག་དྲངས་ཏེ། ཚལ་བའི་ས་ཆ་དང་མངའ་འབངས་རྣམས་ལ་
ཕག་གྲུ་བས་ཡོངས་སུ་དབང་བསྒྱུར། 1350ལོར་ཕག་གྲུ་ཁྲི་དཔོན་གྱིས་འབྲི་
གུང་དུ་དམག་དྲངས་ཏེ་འབྲི་གུང་ལ་ཕམ་ཉེས་ཆེན་པོ་བྱུང་། དེ་ནས་གཡའ་
བཟང་སོགས་དབུས་ཁུལ་གྱི་ས་ཆ་ཡོངས་རྫོགས་དང་ས་སྐྱའི་མངའ་ཁོངས་ཀྱི་ས་



150 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆ་སྐོར་ཞིག་ ཕག་གྲུ་བའི་དབང་དུ་བསྡུས། 1354ལོར་ ཕག་གྲུ་བའི་དམག་
དཔུང་ས་སྐྱར་བསྐྱོད་དེ་ཞི་དྲག་གཉིས་ཀྱི་ཐབས་བཀོད་སྣ་ཚོགས་ལ་བརྟེན་ནས་
དཔོན་ཆེན་རྒྱལ་བ་བཟང་བོ་བཙོན་ནས་བཏོན། ཕག་གྲུ་བའི་དམག་དཔུང་
གིས་ས་སྐྱ་དགོན་པའི་མཐའ་གཞི་ཡོངས་སུ་བསྐོར་ཏེ་ས་སྐྱ་བའི་དཔོན་དམག་
བཞི་བརྒྱ་ལྷག་བཟུང་གསོད་བྱས་པ་དང་། ཡོན་གོང་མས་ས་སྐྱ་བ་ལ་གནང་
བའི་གནའ་རྫས་དང་དངོས་རིགས་འབོར་ཆེན་མ་ལུས་པར་འཕྲོག་བཅོམ་བྱས་
ནས་ས་སྐྱ་བའི་སྲིད་དབང་ཀུན་ནས་བསྣུབས། དེ་ནས་བཟུང༌། ཕག་གྲུ་བས་
བོད་ཡོངས་ལ་དབང་བསྒྱུར་བའི་འགོ་བརྩམས་པ་དང་ཕག་གྲུ་ཁྲི་རབས་དང་པོ་
བྱང་ཆུབ་རྒྱལ་མཚན་ལ་ཡོན་གོང་མས་ཏཱ་ སི་ ཏུའི་ཆོ་ལོ་དང་པོད་ཡོངས་ལ་
དབང་བསྒྱུར་ཆོག་པའི་བཀའ་ཤོག་ཐམ་ཀ་གནང་། དེ་ནས་འཇམ་དབྱངས་གུ་
ཤི་དང༌། གྲགས་པ་བྱང་ཆུབ། བསོད་ནམས་གྲགས་པ། དབང་གྲགས་རྒྱལ་
མཚན། དབང་གྲགས་པ་འབྱུང་གནས། སངས་རྒྱས་རྒྱལ་མཚན། དབང་
ཀུན་དགའ་ལེགས། དཔལ་ངག་གི་དབང་བོ། དཔལ་ངག་དབང་བཀྲ་ཤིས།
ཞབས་དྲུང་ངག་དབང་གྲགས་པ་བཅས་ཕག་གྲུ་ཁྲི་རབས་བཅུ་གཅིག་གིས་བོད་
ཀྱི་ཆབ་སྲིད་བསྐྱངས་པ་དང་། 1618ལོར་ཀརྨ་བསྟན་སྐྱོང་དབང་བོས་ཡོངས་
སུ་བསྣུབས་ནས་བོད་ཡོངས་ལ་དབང་བསྒྱུར་ཞིང་། 1642ལོར་གུཤྲཱི་བསྟན་
འཛིན་ཆོས་ རྒྱལ་ གྱིས་ དབུས་གཙང་ལ་ དྲག་ པོའི་ དམག་ དཔུང་ དྲངས་ནས་
གཙང་བ་སྡེ་སྲིད་ཀརྨ་བསྟན་སྐྱོང་དབང་བོའི་སྲིད་དབང་ཡོངས་སུ་བརླགས་པ་
དང་། དབུས་གཙང་དང་མདོ་སྨད་ སོགས་ཀྱི་སྲིད་དབང་རྒྱལ་དབང་ལྔ་བ་
མཆོག་ལ་ཕུལ་བ་དང་། དགའ་ལྡན་ཕོ་བྲང་ཞེས་པའི་ཆོས་སྲིད་ཟུང་འབྲེལ་གྱི་
སྲིད་དབང་བརྟན་པོར་བཙུགས་སོ། ། དེ་ལྟར་བོད་ཀྱི་ཆབ་སྲིད་ཀྱི་དབང་ཆ་ནི་
གྲུབ་མཐའ་ཁག་གིས་རང་རང་གི་ཟིལ་ཤུགས་ལ་བརྟེན་ནས་གཅིག་འཇགས་
གཅིག་ལངས་དང་ཁྱོད་ཤི་ང་གསོན་གྱི་ཚུལ་གྱིས་བཟུང་བས་ན་རྙོག་འཛིང་ཆེ་ལ་
ཡ་ང་བ་ཞིག་གོ ། གནས་སྐབས་དེར་གྲུབ་མཐའ་འཛིན་པའི་ཕྱོགས་ཁག་ནི་



བོད་ཀྱི་སྔ་དར་རྩོམ་རིག
151
བཀའ་བརྒྱུད་ཆེ་བཞི་རུ་གྲགས་པའི་འབའ་རོམ་པ་དར་མ་དབང་ཕྱུག་ནས་
བརྒྱུད་པའི་འབའ་རོམ་བཀའ་བརྒྱུད་དང་། ཕག་གྲུ་རྡོ་རྗེ་རྒྱལ་པོ་ནས་བརྒྱུད་
པའི་ཕག་གྲུ་བཀའ་བརྒྱུད། དཔལ་ལྡན་དུས་གསུམ་མཁྱེན་པ་ནས་བརྒྱུད་པའི་
ཀརྨ་བཀའ་བརྒྱུད། དབོན་སྒོམ་ཚུལ་ ཁྲིམས་ སྙིང་བོའི་སློབ་མ་ཞང་ཚལ་བ་
བརྩོན་འགྲུས་གྲགས་པ་ནས་བརྒྱུད་པའི་ཚལ་བ་བཀའ་བརྒྱུད། ད་རུང་རྙིང་མ་
བ་དང་བཀའ་བདམས་པ་སོགས་དར་ཆེ་བར་སྣང་ཞིང་། དེ་དག་ལས་ཀརྨ་
བཀའ་བརྒྱུད་དང་ཕག་གྲུ་བཀའ་བརྒྱུད་ཀྱི་སྟོབས་ཤུགས་ཅུང་ཆེ་བར་མངོན།
དུས་སྐབས་དེ་དག་ཏུ་བོད་ཀྱི་གྲུབ་མཐའ་སོ་སོ་རུ་སྔར་བྱུང་མ་མྱོང་བའི་རིག་
པའི་དཔའ་བོ་མང་དུ་བྱོན་ཏེ། སངས་རྒྱས་ཀྱི་བསྟན་པ་ཉིན་མོ་ལྟར་གསལ་
བར་མཛད་པ་དང་ཆབས་ཅིག་ཏུ་གངས་ཅན་བོད་ཀྱི་བཅུ་ཕྲག་རིག་གནས་དང་
རྩོམ་རིག་སྒྱུ་རྩལ་སྔར་ལས་ལྷག་པར་དར་རྒྱས་གོང་འཕེལ་ཏུ་མཛད་དོ། །
1182ལོར་འཇམ་དབྱངས་རྣམ་སྤྲུལ་ས་སྐྱ་པཎ་ཆེན་སྐུ་འཁྲུངས། སྒྲ་
དང་ཚད་མ། སྙན་ངག་དང་སྡེབ་སྦྱོར། མངོན་བརྗོད་དང་ཟློས་གར། རོལ་
མོ་དང་བཟོ་རིག་པ། གསོ་བ་རིག་པ་དང་ཐེག་པ་ཐུན་མོང་བ། བསྟོད་པ་དང་
ལེགས་བཤད། རྣམ་ཐར་དང་འཕྲིན་ཡིག་སོགས་ཕུན་སུམ་ཚོགས་ལ་ཁྱད་དུ་
འཕགས་པའི་བརྩམས་ཆོས་ཤུལ་བཞག་གནང་1290ལོར་བུ་སྟོན་རིན་ཆེན་གྲུབ་
སྐུ་འཁྲུངས། རྒྱ་གར་འཕགས་པའི་ཡུལ་ནས་བོད་དུ་འགྱུར་བའི་གླེགས་བམ་
མཐའ་དག་ལ་ཞིབ་ཏུ་དཔྱད་དེ་སྒྲིག་རིམ་སྔ་ཕྱི་གཏན་འབེབས་མཛད་པ་དང་།
མདོ་སྔགས་གཉིས་དང་རིག་གནས་ཆེ་ཆུང་གི་གཞུང་དང་འགྲེལ་བཤད་བརྒྱ་
ཕྲག་དུ་མ་བརྩམས་ནས་ གསུང་འབུམ་པོད་ཉེར་བདུན་ ཤུལ་ བཞག་ གནང་།
1357ལོར་རྗེ་བླ་མ་བློ་བཟང་གྲགས་པ་མདོ་སྨད་དུ་སྐུ་འཁྲུངས། གྲུབ་མཐའ་
ཀུན་གྱི་བླ་མ་རིས་མེད་དུ་བསྟེན་ནས་མདོ་སྔགས་རིག་གནས་ཀུན་ལ་ཐོས་བསམ་
སྒོམ་གསུམ་མཐིལ་ཕྱིན་པར་མཛད་དེ་མདོ་སྔགས་ཀྱི་བསྟན་པ་ལ་སྒོ་ཀུན་ནས་
དག་ཐེར་ནན་ཏན་མཛད། ལེགས་བཤད་གསེར་གྱི་ཕྲེང་བ་དང་
། བྱང་ཆུབ་



152 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལམ་རིམ་ཆེན་མོ། སྔགས་རིམ་ཆེན་མོ། བྱང་ཆུབ་སེམས་དཔའ་རྟག་ཏུ་ངུའི་
རྟོགས་པ་བརྗོད་པ་དང་། བྱང་ཆུབ་སེམས་དཔའ་དཔལ་བཟང་བོའི་རྟོག་པ་
བརྗོད་པ་དང༌། རྟོགས་བརྗོད་འདུན་ལེགས་མ་དང༌། སངས་རྒྱས་ལ་བསྟོད་
པ་ལེགས་བཤད་སྙིང་བོ་དང་། རྒྱལ་བ་བྱམས་པ་མགོན་པོ་ལ་བསྟོད་པ་ཚངས་
པའི་ཅོད་པན་དང་། འཇམ་དབྱངས་བསྟོད་སྤྲིན་རྒྱ་མཚོ་དང༌། རྣམ་རྒྱལ་མ་
ལ་བསྟོད་པ་འཆི་མེད་གྲུབ་པ་བཅས་བསྟོད་ཆེན་བཞི་དང༌། གཞན་ཡང་སྒྲ་
དབྱངས་ལྷ་མོ་དབྱངས་ཅན་མའི་བསྟོད་པ་དང༌། ཆོས་རྗེ་གྲགས་པ་བྱང་ཆུབ་
ཀྱི་བསྟོད་པ་སོགས་མཛད་ནས་རྩོམ་པའི་འཕྲིན་ལས་རྒྱ་ཆེར་སྤེལ། གསུང་རྩོམ་
པོད་བཅུ་དགུ་བཞུགས། 1409ལོར་ལྷ་ལྡན་སྨོན་ལམ་ཆེན་མོ་བཙུགས། རྒྱལ་
ཚབ་དར་མ་རིན་ཆེན་དང་མཁས་གྲུབ་དགེ་ལེགས་དཔལ་བཟང་། རྗེ་དགེ་
འདུན་གྲུབ་སོགས་བླ་ན་མཐོ་ལ་མཚུངས་ཟླ་མེད་པའི་སློབ་མ་མཁས་གྲུབ་བརྒྱ་
ཕྲག་མང་བོ་ལེགས་པར་བསྐྱངས་ནས་སེ་འབྲས་དགེ་གསུམ་དང་རྒྱུད་གྲྭ་སྟོད་
སྨད་རྣམ་པར་བཙུགས་ནས་དགེ་ལུགས་པའི་གྲུབ་མཐའ་གསར་འཛུགས་མཛད།
དུས་ཡུན་རིང་བའི་ལོ་རྒྱུས་ཀྱི་དུས་སྐབས་འདིའི་རིང་ལ། ས་ཆེན་ཀུན་དགའ་
སྙིང་བོ་(1092——1158)མཆོག་གིས་དཔལ་ལྡན་བི་རཱུ་བ་ལ་བསྟོད་པ་དང་།
ཞང་སྟོན་ལ་བསྟོད་པ་བརྩམས་པ་དང༌། གསུང་རྩོམ་པོད་གཉིས་བཞུགས།
འགྲོ་མགོན་ཆོས་རྒྱལ་འཕགས་ པ་ (1235——1280) མཆོག་ གིས་ བསྟོད་
དབྱངས་རྒྱ་མཚོ་སྙན་ངག་རིན་པོ་ཆེའི་རྒྱན་རྣམ་པར་བཀྲ་བ་དང་། རྒྱལ་པོ་
ཡབ་སྲས་ཀྱིས་མཆོད་རྟེན་བཞེངས་པ་ལ་བསྔགས་པའི་སྡེབ་སྦྱོར་དཎྜ་ཀ་དང་།
རྒྱལ་བུ་ནོ་མོ་གན་ལ་སྤྲིངས་པའི་ཚིགས་སུ་བཅད་པ་བརྒྱ་རྩ་བརྒྱད་པ་སོགས་
བརྩམས། སྐད་གཉིས་སྨྲ་བའི་དབང་བོ་ཤོང་སྟོན་རྡོ་རྗེ་རྒྱལ་མཚན་མཆོག་གིས་
དུས་འཁོར་འགྲེལ་བ་དང་བཅས་པ་དང༌། བྱང་ཆུབ་སེམས་དཔའི་རྟོགས་པ་
བརྗོད་པ་དཔག་བསམ་འཁྲི་ཤིང་། ཀླུ་ཀུན་ཏུ་དགའ་བའི་ཟློས་གར། བསྟོད་
པ་བརྒྱ་བ། ཚིག་རྒྱན་གྱི་བསྟན་བཅོས་སྙན་ངག་མེ་ལོང་སོགས་བོད་ཡིག་ཏུ་



153
བོད་ཀྱི་སྔ་དར་རྩོམ་རིག
ལེགས་པར་བསྒྱུར་བ་དང༌། དགེ་སློང་བྱང་ཆུབ་རྩེ་མོ་དང་ནམ་མཁའ་བཟང་
བོ་རྣམ་པ་གཉིས་ཀྱིས་སྙན་དངགས་སྤྲིན་གྱི་ཕོ་ཉ་བོད་ཡིག་ཏུ་ལེགས་པར་བསྒྱུར་
བ་དང༌། ཞུ་ཆེན་གྱི་ལོ་ཙཱ་བ་བནྡེ་མལྦུ་ཤི་ཝརྨས་སྐྱེས་རབས་སོ་བཞི་བོད་ཡིག་ཏུ་
ལེགས་པར་བསྒྱུར་བར་བརྟེན། བོད་འདིས་བསྟུད་མར་རྒྱ་གར་འཕགས་པའི་
ཡུལ་གྱི་གནའ་རབས་རྩོམ་རིག་གཞུང་ལུགས་ལ་སློབ་སྦྱོང་དང་རྩོམ་རིག་སྒྱུ་རྩལ་
ནང་འདྲེན་བྱེད་པའི་བྱ་བ་རྒྱ་ཆེ་ལ་གཏིང་ཟབ་པར་གྱུར། ཀརྨ་པ་སྐུ་ཕྲེང་
གསུམ་པ་རང་བྱུང་རྡོ་རྗེ་(1284——1339)མཆོག་གིས་དཔལ་གྱི་སྡེའི་སྐྱེས་
པའི་རབས་བརྩམས་པ་དང་། གསུང་རྩོམ་པོད་གསུམ་ལྷག་བཞུགས། ཀློང་
ཆེན་རབ་འབྱམས་པ་དྲི་མེད་འོད་ཟེར་མཆོག་(1308——1363)གིས་པོ་ཏ་
ལ་ཀུན་ཏུ་དགའ་བའི་གཏམ་ཞེས་བྱ་བ་བརྩམས། ངོར་ཆེན་ཀུན་དགའ་བཟང་
བོ་(1382——1456)མཆོག་གིས་ཆོས་རྗེ་ཡེ་ཤེས་རྒྱལ་མཚན་ལ་བསྟོད་པ་ལྔ་
ཞུ་བ་དང་། ཉག་རེ་གསང་སྔགས་ལ་སྤྲིངས་པ་ཞེས་བྱ་བ་བརྩམས་པ་དང་།
གསུང་རྩོམ་པོད་བཞི་བཞུགས། མཁས་གྲུབ་དགེ་ལེགས་དཔལ་བཟང་མཆོག་
(1385——1438)གིས་ རྗེ་བླ་མ་བློ་བཟང་གྲགས་ པའི་ ཡོན་ ཏན་ མདོར་
བསྡུས་པར་བསྔགས་པའི་རབ་ཏུ་བྱེད་པ་དད་པའི་རོལ་མཚོ་དང་། དཔལ་ལྡན་
བླ་མ་དམ་པ་ལ་བསྟོད་པའི་ཚིགས་སུ་བཅད་པ་ཚངས་པའི་དབྱངས་དང༌། གུ་
གེའི་མངའ་བདག་ཁྲི་ནམ་མཁའི་དབང་བོ་ཕུན་ཚོགས་སྡེ་དཔལ་བཟང་བོར་
ཕུལ་བའི་ཡིག་ལན་སོགས་བརྩམས་པ་དང༌། གསུང་རྩོམ་པོད་དགུ་བཞུགས།
རྗེ་དགེ་འདུན་གྲུབ་མཆོག་(1391——1474)གིས་བཅོམ་ལྡན་འདས་ཐུབ་
པའི་དབང་བོའི་རྣམ་པར་ཐར་བ་ལ་བསྟོད་པ་བདུད་དཔུང་ཕྱེ་མར་འཐག་པ་
དང་། སྒྲོལ་མའི་ཕོ་བྲང་སེང་ལྡེང་ནགས་ཀྱི་བསྟོད་པ་ཡིད་ཀྱི་ལྕགས་ཀྱུ་དང༌།
རྒྱལ་ཚབ་དར་མ་རིན་ཆེན་ལ་བསྟོད་པ་དད་པའི་ལྗོན་ཤིང་སོགས་བརྩམས་པ་
དང་། གསུང་རྩོམ་པོད་བདུན་བཞུགས། སྤྱན་སྔ་བ་བློ་གྲོས་རྒྱལ་མཚན་མཆོག་
(1402——1472) གིས་རྗེ་བཙུན་བཟང་བོ་སྐྱོང་སེམས་དཔའ་ཆེན་པོ་ལ་



154
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བསྟོད་པ་དྲི་ཟའི་གླུ་དབྱངས་དང་། དགྱེར་གཞོན་ནུ་འོད་ཅེས་ས་གསུམ་ན་
ཡོངས་སུ་གྲགས་པ་ལ་བསྟོད་པ་ནོར་བུའི་ཕྲེང་བ་དང་། སྤྱན་སྔ་བ་རིན་ཆེན་
དཔལ་ལ་ཕུལ་ བའི་ འཕྲིན་ཡིག་ སོགས་ བརྩམས། ཞང་ཞུང་བ་ཆོས་དབང་
གྲགས་པ་མཆོག་(1404 -1469)གིས་བཅོམ་ལྡན་འདས་རྗེ་བཙུན་བཞད་
པའི་རྡོ་རྗེ་ལ་བསྟོད་པའི་ཚིགས་བཅད་དང༌། རྒྱལ་པོ་རཱ་མ་ཎའི་གཏམ་རྒྱུད་
ལས་བརྩམས་པའི་སྙན་ངག་གི་བསྟན་བཅོས་དང་། ལོ་ཙཱ་བ་རིན་ཆེན་བཟང་
བོའི་རྣམ་ཐར་སོགས་བརྩམས། གོ་བོ་རབ་འབྱམས་པ་བསོད་ནམས་སེང་གེ་
མཆོག་ (1429——1489) གིས་ རྗེ་བཙུན་བླ་མ་ ཀུན་དགའ་བཟང་བོ་ལ་
བསྟོད་ པ་ དང་། རབ་ འབྱམས་ པ་ སངས་རྒྱས་ འཕེལ་ བ་ ལ་ བསྟོད་པ་དང་།
ཀུན་མཁྱེན་སངས་རྒྱས་འཕེལ་བ་ལ་བསྟོད་པ་སོགས་བརྩམས། གསུང་རྩོམ་
པོད་བཅུ་གསུམ་བཞུགས། རྒྱལ་བ་དགེ་འདུན་རྒྱ་མཚོ་མཆོག་ (1475-
1542)གིས་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཡོན་ཏན་མདོར་
བསྡུས་པར་བསྔགས་པ་ལྷའི་རྔ་བོ་ཆེའི་སྒྲ་དབྱངས་དང་། ཀླུ་སྒྲུབ་ཞབས་ལ་
བསྟོད་པ་མཆོག་ཏུ་དད་པའི་སྒྲ་དབྱངས་དང༌། གཏམ་དུ་བྱ་བ་བུང་བའི་གླུ་
དབྱངས་སོགས་བརྩམས་པ་དང་། གསུང་རྩོམ་པོད་ལྔ་བཞུགས་པ་དང་འདི་བ་
ནི་ཏཱ་ལའི་བླ་མ་སྐུ་ཕྲེང་གཉིས་པ་ཡིན་ནོ། ། སྡེ་བ་རིན་སྤུངས་པ་ངག་དབང་
འཇིགས་གྲགས་ མཆོག་ གིས་ (1482 -1557? 1565)ས་ པཎ་ རྟོགས་
བརྗོད་བསྐལ་བཟང་ལེགས་ལམ་དང་། ཆོས་ཀྱི་རྒྱལ་པོ་ངག་དབང་རྣམ་པར་
རྒྱལ་བ་ལ་ཕུལ་བའི་ཞུ་འཕྲིན་རིག་འཛིན་ཕོ་ཉ་དང་། མངོན་བརྗོད་མཁས་
པའི་རྣ་རྒྱན་དང་། སྙན་འགྲེལ་མི་འཇིགས་སེང་གེའི་ང་རོ། ཤམ་བྷ་ལའི་ལམ་
ཡིག་སོགས་བརྩམས། འབྲུག་པ་པདྨ་དཀར་པོ་མཆོག་(1527——1596)
གིས་རྒྱལ་སྲས་གཅུང་རིན་པོ་ཆེའི་རྣམ་ཐར་བརྩམས་པ་དང༌། གསུང་རྩོམ་པོད་
བཅུ་ བཞི་ བཞུགས། པཎ་ ཆེན་ བློ་ བཟང་ ཆོས་ ཀྱི་ རྒྱལ་ མཚན་ མཆོག་
(1570——1662)གིས་སེམས་དཔའ་ཆེན་པོ་ཞི་བ་ལྷའི་རྟོགས་བརྗོད་དང་།



བོད་ཀྱི་སྔ་དར་རྩོམ་རིག་
155
ས་སྐྱ་པཎ་ཆེན་ཀུན་དགའ་རྒྱལ་མཚན་གྱི་རྟོགས་བརྗོད། བསླབ་བྱ་རིན་ཆེན་
ཕྲེང་མཛེས་སོགས་བརྩམས། གསུང་རྩོམ་པོད་བཞི་བཞུགས། ཇོ་ནང་ཏཱ་ར་ནཱ་
ཐ་མཆོག་(1575——1634)གིས་ དཔལ་ ལྡན་བླ་མ་དམ་པའི་རྣམ་ ཐར་
བསྟོད་པ་དད་པའི་ལྗོན་ཤིང་དང་། ཇོ་ནང་གི་གནས་བཤད་སོགས་བརྩམས།
གསུང༌ རྩོམ་ པོད་ བཞི་ བཞུགས། ཤར་ སྐལ་ ལྡན་ རྒྱ་ མཚོ་ མཆོག་ གིས་
(1607-1677)རྗེ་བཙུན་བློ་བཟང་བསྟན་པའི་རྒྱལ་མཚན་ལ་བསྟོད་པ་
བྱིན་རླབས་ཀྱི་བང་མཛོད་དང་། མགུར་མའི་རིམ་པ་སོགས་བརྩམས།
མདོར་ན་བོད་ཀྱི་སྔ་དར་རྩོམ་རིག་ནི་རྒྱ་གར་གནའ་རབས་ཀྱི་སྐྱེས་རབས་
དང་རྟོགས་བརྗོད། ལེགས་བཤད་དང་སྙན་ངག ཟློས་གར་སོགས་བོད་ཡིག་
ཏུ་ལེགས་པར་བསྒྱུར་ནས་དེ་ལ་སློབ་སྦྱོང་དང་དེ་དག་ཁྱབ་གདལ་དུ་བཏང་བར་
བརྟེན། བོད་ཀྱི་རྩོམ་རིག་གི་བརྗོད་བྱ་ལ་སྔོན་མེད་ཀྱི་བཀྲག་མདངས་གསར་བ་
ཞིག་ཆགས་པ་དང་རྗོད་བྱེད་ལ་མཚུངས་མེད་ཀྱི་མཚོན་ཐབས་གསར་བ་ཞིག་
ལྡན་པར་གྱུར། ཁྱད་པར་དུ་ས་དགེ་རྙིང་གསུམ་སོགས་བོད་ཀྱི་གྲུབ་མཐའ་སོ་
སོར་བྱོན་པའི་མཁས་གྲུབ་དམ་ པ་རྣམས་ཀྱིས་བསྟོད་པ་དང་རྟོགས་བརྗོད།
རྣམ་ཐར་དང་བསླབ་བྱ། འཕྲིན་ཡིག་མགུར་མ་སོགས་བརྗོད་དོན་ཕུན་སུམ་
ཚོགས་ལ་གཏིང་མཐའ་ཟབ་པ་དང་། ཚིག་རྒྱན་ཕུན་སུམ་ཚོགས་ལ་ཁྱད་དུ་
མཚར་བ་མང་དུ་བརྩམས་ནས། གངས་ཅན་བོད་ཀྱི་རྩོམ་རིག་གི་བསམ་བློའི་
ཤེས་རྟོགས་དང་སྒྱུ་རྩལ་རང་བཞིན་ཚད་རིམ་ངེས་ཅན་ཞིག་ལ་སླེབས་པ་དང༌།
བསྟན་པ་དང་འགྲོ་བའམ་སྲིད་འབྱོར་རིག་གསུམ་གྱི་འཕྲིན་ལས་ཡར་ངོས་ཟླ་
དང་དབྱར་གྱི་མཚོ་བཞིན་དར་ཞིང་རྒྱས་པ་ལ་ཟུངས་ཁྲག་གསར་བ་བསྐྱེད་པ་
དང་ནུས་ཤུགས་ཆེན་པོ་ཐོན་པར་གྱུར། །



156
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་གཉིས་པ། ཞང་སྟོན་ལ་བསྟོད་པ། །
དང་པོ། རྩོམ་པ་པོའི་ལོ་རྒྱུས་མདོར་བསྟན་པ། །
དེ་ཡང་ས་སྐྱ་བ་ཆེན་པོ་ཀུན་དགའ་སྙིང་བོ་ནི། རབ་བྱུང་གཉིས་པའི་ཆུ་
ཕོ་སྤྲེལ་ལོ་སྟེ་སྤྱི་ལོ་1092ལོར་ཡབ་འཁོན་དཀོན་མཆོག་རྒྱལ་པོ་དང་ཡུམ་མ་
གཅིག་ཞང་མོ་གཉིས་ཀྱི་སྲས་སུ་འཁྲུངས་ཤིང༌། ཁོང་ཉིད་སྐུ་སྐྱེད་ཤིན་ཏུ་ཆེ་
བས་ཀུན་གྱིས་མཐོང་བའི་ཚེ་ན་དགའ་ཞིང་ཡིད་དུ་འོང་བ་ཞིག་བྱུང་བས་མཚན་
ལ་ཀུན་དགའ་སྙིང་བོ་ཞེས་གསོལ། སྐུ་ན་ཕྲ་བའི་དུས་ནས་བཟུང་ཡབ་ཀྱི་
མདུན་དུ་ཡི་གེ་འབྲི་ཀློག་དང་ཆོས་མི་ཉུང་བ་གསན་ཞིང་། དགུང་ལོ་བཅུ་
གཅིག་ལ་སོན་པའི་ལོ་དེར་ཡབ་དཀོན་མཆོག་རྒྱལ་པོ་སྐུ་གཤེགས། གདན་ས་བ་
རི་ལོ་ཙཱ་བ་རིན་ཆེན་གྲགས་ལ་ཉེ་བར་གཏད། དེ་ནས་བཟུང་ས་ཆེན་ཀུན་
དགའ་སྙིང་བོས་བ་རི་ལོ་ཙཱ་བ་དང་། དགེ་བཤེས་བྲང་ཏི་བ་དར་མ་སྙིང་བོ་ལ་
སོགས་པའི་བླ་མ་མཁས་པ་གང་མང་ལེགས་པར་བསྟེན་ནས་མངོན་པ་དང༌།
ཕར་ཕྱིན། ཚད་མ། གསང་སྔགས་གསར་མའི་སྐོར་བཅས་ལ་སློབ་གཉེར་གང་
ལེགས་མཛད་དེ་ཐུགས་སུ་ཆུད་པར་གྱུར། དགུང་ལོ་ཉི་ཤུ་བ་ལྕགས་མོ་ཡོས་ཀྱི་
ལོ་སྟེ་སྤྱི་ལོ་1111ལོར་བླ་མ་བ་རི་ལོ་ཙཱ་བས་ས་ཆེན་ཀུན་དགའ་སྙིང་བོ་ལ་གདན་
ས་གཏད་དེ་ཡུན་མ་རིང་བར་སྐུ་གཤེགས། དེ་ནས་ས་ཆེན་གྱིས་བླ་མ་གནམ་
ཁའུ་པ་དང༌། བླ་མ་སྐྱི་ཆུ་བ། བླ་མ་ཞང་རིན་པོ་ཆེ་ལ་སོགས་པའི་མཁས་གྲུབ་
གང་མང་ལེགས་པར་བསྟེན་ནས་གསང་ སྔགས་ཀྱི་ཟབ་ཆོས་མཐའ་ཡས་པ་
གསན། དད་པ་དང་སྒྲུབ་པའི་སྒོ་ནས་བླ་མ་རྣམས་ཀྱི་ཐུགས་མཉེས་པར་མཛད།



བོད་ཀྱི་སྔ་དར་རྩོམ་རིག
157
ཆོས་ཐམས་ཅད་ལ་མངའ་བརྙེས་པ་དང༌། མངོན་ཤེས་དང་རྫུ་འཕྲུལ་ལ་ཐོགས་
པ་མེད་པར་གྲགས། གདན་ས་མཛད་ནས་བགྲང་བྱ་ཞེ་བརྒྱད་ཀྱི་རིང་ལ་གདུལ་
བྱ་མང་བོ་སྨིན་གྲོལ་ལ་བཀོད། བསྟན་པ་དང་འགྲོ་བའི་འཕྲིན་ལས་རྒྱ་ཆེན་པོ་
མཛད། དགུང་ལོ་དྲུག་ཅུ་རེ་བདུན་པ་རབ་བྱུང་གསུམ་པའི་ས་སྟག་སྟེ་སྤྱི་ལོ་
1158ལོར་གཡས་རུ་སྐྱ་བོ་ཁ་གདོང་དུ་སྐུ་གཤེགས། རྗེ་འདི་ཉིད་ལ་གསུང་རྩོམ་
པོད་གཉིས་བཞུགས་སོ། །
གཉིས་པ། ཞང་སྟོན་ལ་བསྟོད་པ་དང་དེའི་བརྗོད་དོན།
བླ་མ་དམ་པ་རྣམས་ལ་མགོས་ཕྱག་འཚལ། ། ཡོན་ཏན་མཆོག་མངའ་
གཞན་ལ་ཕན་པར་ཐུགས་རྗེ་ཅན། ། ཏིང་འཛིན་མཆོག་བརྙེས་ཉིད་ཀྱི་དོན་
ཡང་མཐར་ཕྱིན་པ། ། དམ་པ་མཆོག་ཆོས་དོན་གཉིས་གྲུབ་པས་མངོན་ཤེས་
དང་། ། རྫུ་འཕྲུལ་མཆོག་འབར་སྦས་པའི་བརྟུལ་ཞུགས་ཅན་ལ་འདུད། །
རབ་མཆོག་གྱུར་པ་མཐུ་སྟོབས་དབང་ཕྱུག་མན་ངག་གིས། ། གྲུབ་པའི་དབང་
ཕྱུག་དམ་པར་གྱུར་པའི་བླ་མ་མཆོག ། ཟབ་ལམ་ཆོས་ཀྱིས་སྐལ་ལྡན་མཆོག་ཏུ་
ཚིམ་མཛད་པ། ། འབར་བའི་མཚན་ཅན་ཡིད་ཀྱི་མུན་སེལ་ཁྱེད་ལ་འདུད། །
སྤངས་རྟོགས་མཐར་ཕྱིན་མཛད་པ་མཐའ་ཡས་ལོངས་སྤྱོད་རྫོགས། ། རྡོ་རྗེའི་
ཚིག་རྣམས་རྒྱ་ཆེར་འགྲེལ་མཛད་སྡུད་པ་པོར། ། ངེས་པར་མཆིས་ཀྱང་མི་ཡི་
གཟུགས་འཛིན་བླ་མ་མཆོག ། སྙན་བརྒྱུད་བཞི་སྟོན་ཡིད་ཀྱི་དཔལ་གྱུར་ཁྱོད་
ལ་བསྟོད། ། རང་གིས་སྤྱད་པའི་ལས་ལས་གྱུར་པ་གཡོ་བ་ཡི། ། ནད་ཀྱིས་
བཏབ་པ་ཁྱོད་ཀྱི་ཐུགས་རྗེས་ཟིལ་མནན་ནས། ། རྨོངས་པར་གྱུར་པ་ཡེ་ཤེས་
ཆེན་པོའི་རོས་གང་བ། ། རྣལ་འབྱོར་དབང་ཕྱུག་ཁྱེད་ཀྱི་མཐུ་ཡིས་རྗེས་ སུ་
སྐྱོངས། ། དག་པ་རང་བཞིན་དག་པའི་མཐུ་ཡིས་བླ་མ་ལ། ། རྣམ་གྲོལ་འཐོབ་



158 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཕྱིར་རྣམ་པར་མི་རྟོག་པ་ཉིད་དུ། ། དད་པ་ཆེན་པོས་དད་པའི་ཤུགས་ཀྱིས་
གསོལ་འདེབས་ན། །ཐུགས་རྗེ་ཆེན་པོས་ཐུགས་རྗེའི་ལྕགས་ཀྱུས་གཟུང་དུ་
གསོལ། །
གསུམ་པ། ཞང་སྟོན་ལ་བསྟོད་པའི་བསམ་བློའི་ནང་དོན།
དེ་ཡང་ཞང་སྟོན་ཞེས་པ་ནི་གུང་ཐང་བླ་མ་ཞང་བརྩོན་འགྲུས་གྲགས་པ་སྟེ།
རབ་བྱུང་གཉིས་པའི་ཆུ་སྟག་སྟེ་སྤྱི་ལོ་1122ལོར་ཡབ་སྔགས་འཆང་རྡོ་རྗེ་སེམས་
དཔའ་དང༌། ཡུམ་མང་སྐྱིད་གཉིས་ཀྱི་སྲས་སུ་ཡུལ་ངམ་ཤོད་ཚ་བ་གྲུར་ སྐུ་
འཁྲུངས། དགུང་ལོ་བདུན་ནས་བཟུང་ཡུམ་དང་གཅེན་པོའི་དྲུང་དུ་ཡི་གེ་འབྲི་
ཀློག་སྦྱངས་པ་དང༌། དེ་ནས་དགུང་ལོ་ཉི་ཤུ་རྩ་བཞི་ལ་སོན་པའི་བར་དུ་སློབ་
དཔོན་མང་པོ་ བསྟེན་ནས་ ཕར་ ཕྱིན་དང༌། མངོན་པ། ཚད་མ། གསང་
སྔགས་བཅས་ལ་སློབ་གཉེར་གང་ལེགས་མཛད། དགུང་ལོ་ཉི་ཤུ་རྩ་དྲུག་པ་ལ་
སློབ་དཔོན་གྲབ་མཁར་བ་སོགས་ཀྱི་དྲུང་དུ་བསྙེན་རྫོགས་བཞེས། མཚན་ལ་
བརྩོན་འགྲུས་ གྲགས་ པར་གསོལ། དེ་ནས་སྒ་ལོ་ཙཱ་ བ་ སོགས་བླ་མ་མང་བོ་
ལེགས་པར་བསྟེན་ནས་གསང་སྔགས་ཀྱི་ཆོས་མཐའ་ཡས་པ་གསན། དགུང་ལོ་
སོ་གསུམ་པར་དྭགས་སྒོམ་ཚུལ་ཁྲིམས་སྙིང་བོ་དང་མཇལ་ནས་དྭགས་པོ་བཀའ་
བརྒྱུད་ཀྱི་ཆོས་གསན། དེ་ནས་ལོ་མང་བོར་རི་ཁྲོད་ངེས་མེད་དུ་སྒོམ་སྒྲུབ་
མཛད། རབ་བྱུང་གསུམ་པའི་ཤིང་ལུག་སྟེ་སྤྱི་ལོ་1175ལོར་ཚལ་ཡང་དགོན་
བཏབ་པ་དང༌། མེ་ལུག་སྟེ་སྤྱི་ལོ་1187ལོར་གུང་ཐང་དགོན་པ་བཏབ་ནས་ལྷ་
ཆེན་དཔལ་འབར་ལེགས་པར་བཞེངས། དེ་ནས་རིམ་བཞིན་དར་སྤེལ་བྱུང་
བའི་ཆོས་ལུགས་ལ་ཚལ་བ་བཀའ་བརྒྱུད་ཟེར། རབ་བྱུང་གསུམ་པའི་ཆུ་གླང་སྟེ་
སྤྱི་ལོ་1193ལོར་སྐུ་གཤེགས། གསུང་རྩོམ་པོད་ལྔ་བཞུགས་སོ། །



བོད་ཀྱི་སྔ་དར་རྩོམ་རིག
159
བསྟོད་པ་འདི་ཉིད་ཀྱི་བསམ་བློའི་ནང་དོན་ནི། རྩོམ་པ་པོས་རང་གི་བླ་
མ་ཞང་བརྩོན་འགྲུས་གྲགས་པའི་འཆད་པ་དང་། རྩོད་པ། རྩོམ་པའི་ཡོན་
ཏན་དང༌། མངོན་ཤེས་དང་རྫུ་འཕྲུལ། ཐུགས་རྗེ་དང་འཕྲིན་ལས་བཅས་ལ་
སྙིང་ཐག་པ་ནས་བསྔགས་བརྗོད་མཛད་ནས། ནམ་ཡང་ཐུགས་རྗེའི་ལྕགས་
ཀྱུས་འཛིན་པར་གསོལ་བ་བཏབ་པ་དེ་ཡིན་ནོ། །
བཞི་བ། ཞང་སྟོན་ལ་བསྟོད་པའི་སྒྱུ་རྩལ་ཁྱད་ཆོས།
ས་ཆེན་ཀུན་དགའ་སྙིང་བོ་ནི་ས་སྐྱ་གོང་མ་རྣམ་པ་ལྔ་ཡི་ཁྲོད་ཀྱི་གོང་མ་
ཞིག་དང་། མདོ་སྔགས་ལ་རྣམ་པར་མཁས་ཤིང་མངོན་ཤེས་དང་རྫུ་འཕྲུལ་ལ་
ཐོགས་པ་མེད་པའི་མཁས་གྲུབ་དམ་པ་ཞིག་ཡིན་པར་མ་ཟད། རྩོམ་པ་ལ་བློ་
གྲོས་ཀྱི་འཇུག་པ་ཡངས་པའི་སྙན་ངག་མཁན་ཞིག་ཡིན་པ་རེད། ཁོང་ཉིད་ཀྱིས་
བརྩམས་པའི་བསྟོད་པ་འདི་ཉིད་ལ་སྒྱུ་རྩལ་གྱི་ཁྱད་ཆོས་འདི་དག་ལྡན་ཏེ།
1. སྙན་ངག་གི་རྒྱུན་གྱིས་ཆེར་མ་བཅིངས་པར་རང་བཞིན་བརྗོད་པའི་
ཚིག་རྒྱན་གྱིས་བརྗོད་དོན་ལེགས་པར་བསྟན་པ་དང་།
2. ཁ་གསལ་ཞིང་གོ་བདེ་བའི་ཚིག་སྦྱོར་ལ་བརྟེན་ནས་བརྗོད་དོན་རྒྱ་
ཆེར་བསྟན་པ་དང་།
3. སྙན་ངག་ གི་ མཇུག་མཐར་སྦྱོར་བདེ་ བའི་ སྒྲ་རྒྱན་ལ་ལེགས་ པར་
བཅིངས་ནས་གསོལ་བ་བཏབ་པའོ། །



160
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་གསུམ་པ། རང་གི་སློབ་མ་ལ་ཞེ་ཐག་པ་ནས་
གྲོས་འདེབས་པའི་ཡི་གེ་སྙིང་གི་ཐུར་མ།
གཅིག རྩོམ་པ་པོའི་ལོ་རྒྱུས་མདོར་བསྟན་པ།
MR
R
རྗེ་བུ་སྟོན་རིན་ཆེན་གྲུབ་ནི། གཙང་སྟོད་ཁྲོ་ཕུའི་ཕྱོགས་ཀྱི་ཤ་བ་སྨད་
སྒོམ་གནས་དགོན་པར། ཡབ་རྙིང་མའི་བླ་ཆེན་བྲག་སྟོན་རྒྱལ་མཚན་དཔལ་
བཟང་དང༌། ཡུམ་བསོད་ནམས་འབུམ་གཉིས་ཀྱི་སྲས་སུ་སྤྱི་ལོ་1290ལོར་སྐུ་
འཁྲུངས་ཤིང་། དགུང་ལོ་དྲུག་པ་ནས་ མ་ཡུམ་ ལས་ ཡི་ གེའི་སྦྱོར་ཀློག་དང་
དཔོན་རྒྱལ་སེང་ལས་རྩིས་དང་ ཡི་གེའི་རིག་པ་སྦྱངས་པ་དང༌། དགུང་ལོ་
བརྒྱད་པར་རྙིང་མའི་བླ་མ་ཚུལ་ཁྲིམས་དཔལ་བཟང་གི་སྤྱན་སྔར་རྙིང་མའི་ཆོས་
སྐོར་མ་ལུས་ཞུས། གཞན་ཡང་གསོ་བ་རིག་པའི་སྐོར་གྱི་སྨན་དཔྱད་དང་བཟོ་
རིག་སྐོར་གྱི་ཐིག་ཚད་ཀྱང་སྦྱངས་བརྩོན་ལེགས་པར་མཛད། དགུང་ལོ་བཅོ་
བརྒྱད་པ་སྤྱི་ལོ་1307ལོར་ཁྲོ་ཕུའི་མཁན་ཆེན་ཡང་རྩེ་བ་རིན་ཆེན་སེང་གེ་ཡིས་
མཁན་པོ་དང་དགེ་བཤེས་བསོད་ནམས་མགོན་གྱིས་སློབ་དཔོན་མཛད་དེ་རབ་
བྱུང་དགེ་ཚུལ་གྱི་སྡོམ་པ་ཡང་དག་པར་བླངས། སློབ་དཔོན་བསོད་ནམས་
མགོན་ལས་ཕར་ཕྱིན་དང་འདུལ་བ་ཚད་མའི་གཞུང་སོགས་མ་ལུས་པ་གསན་ཏེ་
གཞུང་ལུགས་རྒྱ་མཚོའི་ཕ་རོལ་དུ་སོན། ལྟ་བ་ལོག་པ་རྣམས་ལུང་དང་རིགས་
པས་སུན་ཕྱུང་། མཁས་པའི་གྲགས་པ་དབུས་གཙང་ཀུན་ཏུ་ཁྱབ། དགུང་ལོ་
ཉེར་གསུམ་པ་སྤྱི་ལོ་1312ལོར། དཀའ་བཞི་བ་གྲགས་གཞོན་མཁན་པོ་དང་



བོད་ཀྱི་སྔ་དར་རྩོམ་རིག
161
སློབ་དཔོན་བསོད་ནམས་གྲགས་པས་ལས་སློབ། འདུལ་འཛིན་བསོད་ནམས་
བཟང་བོས་གསང་སྟེ་སྟོན་པའི་སློབ་དཔོན་མཛད་དེ་བསྙེན་རྫོགས་ཀྱི་སྡོམ་པ་
ཡང་དག་པར་མནོས། ཁྲོ་ཕུར་ཕར་ཕྱིན། འདུལ་བ། མངོན་པ་བཅས་ཀྱི་
འཆད་ཉན་ལེགས་པར་མཛད་པས་སློབ་མ་མཁས་པ་མང་བོ་ཐོན། དེ་ནས་ཐར་
བ་གླིང་དུ་ཕེབས་ནས་ལོ་ཙཱ་བ་ཆེན་པོ་ཐར་ལོ་ཉི་མ་རྒྱལ་མཚན་སློབ་དཔོན་དུ་
བསྟེན་ནས་ལོ་བཞི་ཙམ་ལ་འབད་པ་ལྷོད་མེད་མཛད་པས་འགྲན་ཟླ་དང་བྲལ་
བའི་ལོ་ཙཱ་བ་ཆེན་པོརགྱུར། དགུང་ལོ་སོ་གཅིག་པ་སྤྱི་ལོ་1320ལོར་ཞྭ་ལུ་ཆོས་
སྡེ་ཆེན་མོའི་གདན་ས་བཟུང༌། སྔགས་པ་དང་མཚན་ཉིད་ཀྱི་བཤད་གྲྭ་བཙུགས་
ནས་དམ་ཆོས་འཆད་སྤེལ་མཛད་པ་དང་། ཞྭ་ལུ་རི་ཕུག་ཏུ་གཙུག་ལག་ཁང་
དགེ་འདུན་སྡེ་གསར་དུ་བཞེངས། སྣར་ཐང་གི་བསྟན་འགྱུར་ལ་ཞུ་དག་མཛད་
ཅིང་། དཀར་ཆག་ཡིད་བཞིན་ནོར་བུ་ དབང་ གི་ རྒྱལ་ པོའི་ ཕྲེང་བ་ཞེས་ པ་
ལེགས་པར་བསྒྲིགས། སྔགས་དང་མཚན་ཉིད་ཀྱི་བཤད་གྲྭ་ཆེན་པོ་བཙུགས།
དགུང་ལོ་ང་ལྔ་བ་སྤྱི་ལོ་1344ལོར་གོང་མའི་གསེར་ཡིག་པ་འབྱོར་ནས་རྒྱ་ནག་
ཏུ་ཕེབས་དགོས་པར་ཞུས་ཀྱང་དགོས་པ་ཆེན་པོ་མེད་པར་དགོངས་ཏེ་མ་ཕེབས་
པར་དབེན་པར་སྒྲ་དང་གསང་སྔགས་ཀྱི་གཞུང་མང་བོ་འཕྲོ་བསྒྱུར་དང་གཞི་
བསྒྱུར་མཛད། རེ་གཉིས་པ་ལྕགས་ཡོས་ལོར་གཡའ་ཕག་གཉིས་ཀྱི་འཁྲུག་པ་
བསྡུམ་པའི་ཆེད་དུ་དབུས་ཕྱོགས་སུ་ཆིབས་ཁ་བསྒྱུར། ཕེབས་ལམ་ཀུན་ཏུ་དམ་
པའི་ཆོས་ཀྱི་བདུད་རྩི་བསྩལ་ནས་སྐལ་ལྡན་སྐྱེ་བོ་མང་བོ་སྨིན་གྲོལ་གྱི་ལམ་ལ་
བཀོད། དེའི་ཕྱི་ལོར་བྱང་ཆུབ་མཆོད་རྟེན་ཆེན་མོ་བཞེངས་ཤིང་རབ་གནས་
མཛད། ཆུ་ སྤྲུལ་ལོར་དཔལ་ལྡན་ས་སྐྱར་བྱོན། ས་སྐྱའི་ལྷ་ཁང་ཆེན་མོར་
དཔལ་རྡོ་རྗེ་དབྱིངས་ཀྱི་དཀྱིལ་འཁོར་ཁྲུ་བཅུ་གཅིག་ཅན་རིན་ཐང་གཞལ་དུ་
མེད་པའི་རིན་པོ་ཆེ་སྣ་ཚོགས་ལས་གྲུབ་པ་བཀོད་པ་ཕུལ་དུ་བྱུང་བ་བཞེངས།
དགུང་ལོ་བདུན་ཅུ་དོན་ལྔ་བ་སྤྱི་ལོ་1364ལོར་སྐུ་གཤེགས། ཁོང་ཉིད་ལ་གསུང་
རྩོམ་པོད་ཉེར་བདུན་བཞུགས།



162
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཉིས། རང་གི་སློབ་མ་ལ་ཞེ་ཐག་པ་ནས་གྲོས་འདེབས་པའི་
ཡི་གེ་སྙིང་གི་ཐུར་མ་དང་དེའི་བརྗོད་དོན།
རང་གི་སློབ་མ་ལ་ཞེ་ཐག་པ་ནས་གྲོས་འདེབས་པའི་ཡི་གེ་སྙིང་གི་ཐུར་མ་
ཞེས་བྱ་བ། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་
རྣམ་པར་སེལ་བ་ལ་ཕྱག་འཚལ་ལོ། ། རྒྱ་མཚོ་ཆེན་པོར་ཕྱོགས་བཞིའི་རླུང་གིས་
གཡེང་བ་ཡི། ། གཉའ་ཤིང་བུ་གར་རུས་སྦལ་མགྲིན་པ་ཆུད་པ་ལྟར། ཤིན་ཏུ་
རྙེད་དཀའི་མི་ལུས་རིན་ཆེན་ཐོབ་གྱུར་ནས། ། དོན་མེད་ཆུད་ཟོས་བྱས་ནས་
འགྱོད་པར་མ་གྱུར་ཏམ། ། ཤིན་ཏུ་རྙེད་དཀའ་རྙེད་ཀྱང་རིང་དུ་མི་གནས་
ཤིང༌། ། ཚེ་འདི་མི་བརྟན་མར་མེ་རླུང་གིས་བསྐྱོད་པ་བཞིན། །ཡུད་ཙམ་ཞིག་
ཀྱང་གནས་པར་ནུས་པའི་གདེང་མེད་ལ། ། གཤིན་རྗེའི་ཁ་རུ་ངེས་པར་ཆུད་པ་
མི་ཤེས་སམ། ། གལ་ཏེ་ཁྱོད་ནི་སྡིག་ལྟའི་དབང་གྱུར་ཏེ། ། མ་མཐོང་འབྲས་ལ་
ཡིད་མི་ཆེས་ན་ཡང་། ། མཐོང་བའི་ཆོས་ཀྱི་ཉེས་དམིགས་མང་བོ་ཞིག ། རང་
གི་བློ་ཡིས་མཐོང་བར་མ་གྱུར་ཏམ། ། དལ་འབྱོར་ལུས་ལ་བསླབ་གསུམ་རྒྱུན་
དང་ལྡན། ། བསྟན་ལ་ཞུགས་ནས་སྒྲུབ་པ་ གཙོར་བྱེད་པའི། ། དགེ་སློང་
འདུས་ནས་ ལས་ལ་ སྤྱོད་ པའི་ཚེ། །ཤིང་རུལ་ བཞིན་དུ་ སྤོང་བ་ མ་ མཐོང་
ངམ། ། བསྟན་ པའི་མཚོར་སྐྱེས་ལེགས་བཤད་འདབ་སྟོང་ཅན། ། བསླབ་
གསུམ་དྲི་བསུང་རབ་ཏུ་འཕྲོ་བ་ལ། ། ཚུལ་ཁྲིམས་སྦྲང་རྩི་དོན་གཉེར་བུང་བ་
འདུ། ། སད་ཁྱེར་མེ་ཏོག་བུང་བས་མི་སྤོང་ངམ། ། ཚུལ་ཁྲིམས་མཆོད་རྟེན་
ལེགས་བཤད་བང་རིམ་ཅན། ། བཤེས་གཉེན་གསེར་གྱི་མཆོད་རྟེན་མཐོང་བའི་
ཚེ། ། དད་ལྡན་སྐྱེ་བོས་ཕྱག་དང་མཆོད་པ་བྱེད། ། མི་གཙང་མི་གཙང་ཁྱོད་
དོར་མ་མཐོང་ངམ། ། སྡེ་སྣོད་ཐོས་པའི་ཆ་ཤས་ཡོངས་རྫོགས་ཤིང་། ། བསླབ་



བོད་ཀྱི་སྔ་དར་རྩོམ་རིག
163
གསུམ་དྲི་མེད་རི་དྭགས་མཚན་མས་བརྒྱན། ། སྙན་པའི་བསིལ་ཟེར་འཕྲོ་བའི་
འོད་དཀར་ ཅན། ། གཟས་ བཟུང་ མྱ་ ངན་ བྱེད་ པ་ མ་ མཐོང་ ངམ། ། མི་
འཇིགས་སྨྲ་བའི་སྤོབས་པ་དང་ལྡན་ཡང་། ། ལུང་རིགས་ཆོས་སྨྲ་སེང་གེའི་ཁྲི་
སྟེང་དུ། ། སྔོན་ཆད་རང་བས་དམན་དང་མཉམ་པོས་ཀྱང་། ། ཝ་སྐྱེས་ཡིན་
ཞེས་བརྙས་པ་མ་མཐོང་ངམ། ། སྔོན་ཆད་རང་གི་ཡོན་ཏན་ཆ་ཙམ་ཡང༌། །
བསྐྲུན་པར་མི་ནུས་གསར་བུ་ཁྭ་ཏའི་ཚོགས། ། ཐོས་པའི་ནོར་བུའི་གདེངས་
ཀས་མཛེས་པའི་སྦྲུལ། ། ཤི་བའི་རོ་བཞིན་བརྙས་པ་མ་མཐོང་ངམ། ། སྔོན་
ཆད་རང་གིས་བསྐྱངས་ཤིང་སྨིན་པའི་འཁོར། ། ལེགས་བཤད་ཟེར་གྱིས་བློ་
གྲོས་ཁ་ཕྱེ་རྣམས། ། མཚན་ཕྱེད་དུས་ཀྱི་པདྨོ་ཇི་བཞིན་དུ། ། ངོ་འཛུམ་རབ་ཏུ་
ཟུམ་པ་མ་མཐོང་ངམ། ། སྔོན་ཆད་རང་གིས་རྒྱུད་གྱོང་ཚོགས་གསུམ་གྱིས། །
ཕན་བཏགས་གྱུར་པའི་གྲོགས་ངན་སྲིན་བྱའི་ཚོགས། ། གཏམ་སྙན་ཉི་འོད་
ནུབ་ནས་ གཏམ་ ངན་ གྱིས། ། སྐད་ ངན་ ཕྱོགས་ བཅུར་ སྒྲོག་ པ་ མ་ མཐོང་
ངམ། ། སྔོན་ནས་རང་ལ་ཕན་འདོགས་འདྲིས་འབྲེལ་བའི། ། མ་བཞིན་ཤ་ཚ་
སྙིང་ཉེའི་གྲོགས་མཆོག་ཀུན། ། བུ་གཅེས་ཤི་བའི་མ་མ་ཇི་བཞིན་དུ། ། མྱ་ངན་
ཁང་བུར་བཅུག་པ་མ་མཐོང་ངམ། ། སྔོན་ཆད་རང་ལ་ཕྲག་དོག་འགྲན་སེམས་
ཅན། ། མི་མཉམ་མཉམ་དུ་རེ་བ་འབྱུང་བོའི་བྱ། ། གཏམ་ངན་མུན་པས་
འཐིབས་པར་ཤེས་ནས་ནི། ། སྐད་ངན་གད་མོ་དགོད་པ་མ་མཐོང་ངམ། །
སྔོན་ཆད་འགྲས་འདྲིས་ མེད་ པའི་ ལམ་ཆེན་མི། ། ཆགས་ སྡང་ གཉིས་ ཀས་
དབེན་པའི་སྐྱེ་བོ་ཡང་། ། ལོ་ལེགས་སྙེ་མ་སད་ཀྱིས་ཁྱེར་མཐོང་ནས། ། མྱ་ངན་
ཅ་ཅོ་སྒྲོག་པ་མ་མཐོང་ངམ། ། སྔོན་ཆད་ཆོས་དང་ཟང་ཟིང་གཉིས་ཀ་ཡིས། །
ཕན་འདོགས་བཀའ་དྲིན་ཆེ་བའི་སློབ་དཔོན་ཡང་། ། དཀོར་མཛོད་རྐུ་ལ་ཤོར་
བའི་བདག་པོ་བཞིན། ། མི་དགའ་བཞིན་དུ་ཐབས་མེད་མ་མཐོང་ངམ། །
དགེ་ཚོགས་ས་གཞིར་དལ་འབྱོར་ལྗོན་ཤིང་སྐྱེས། ། བསླབ་ཤེས་ཡལ་ག་འཆད་
རྩོད་ལོ་འདབ་བཀླུབས། ། ཚུལ་ཁྲིམས་མེ་ཏོག་སྙན་པའི་སྦྲང་རྩི་འཛིན། །



164 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གྲགས་པའི་དྲི་བསུང་ཕྱོགས་བཅུར་ལྡང་བ་ཡི། ། བཤེས་གཉེན་དཔག་བསམ་
སྡོང་བོར་རེ་ བ་ལ། ། ལེགས་བཤད་ཆར་འབབ་ཡོངས་འཛིན་སྤྲིན་ཚོགས་
དང་། ། མ་བྲལ་བཞིན་དུ་མེ་ཏོག་སད་ཀྱིས་ཁྱེར། ། ལྗོན་ཤིང་འབྲས་བུ་མེད་པ་
ཡི་རེ་མུག ། བསླབ་གསུམ་རིན་ཆེན་དགོས་འདོད་ཀུན་འབྱུང་བ། ། རིག་པའི་
གནས་ལྔ་ ཤེས་ པའི་ འོད་ དང་ ལྡན། ། མི་ ཤེས་ མུན་ སེལ་ ཉིན་ པར་ ཚ་ བ་
འཇོམས། ། བཤེས་གཉེན་ནོར་བུ་ལྟ་བུར་རེ་བ་ལ། ། དྲན་དང་ཤེས་བཞིན་གོ་
བ་ནུས་པ་ཆུང་། ། ཆོམ་རྐུན་བདུད་མོའི་ཚོགས་ནི་སྟོབས་ཆེ་བས། ། མངོན་
སུམ་རིག་བཞིན་ཆོམ་རྐུན་ཚོགས་རྣམས་ཀྱིས། ། ནོར་བུ་རིན་ཆེན་འཕྲོག་པ་
ཡིད་རེ་མུག ། སོ་ཐར་སྡོམ་པའི་ཚུལ་ཁྲིམས་ལྷུན་སྡུག་ཅིང་། ། བྱང་སེམས་
སྡོམ་པའི་བང་རིམ་མཛེས་པ་ཅན། ། རིག་འཛིན་སྡོམ་པའི་ཆར་ཁེབས་ཏོག་
དང་ལྡན། ། གསེར་གྱི་མཆོད་རྟེན་ལྟ་བུར་རེ་བ་ལ། ། ཉོན་མོངས་མཀྟི་ཀ་ཡི་
རྫས་སྦྱོར་དང་། ། བདུད་མོས་སོལ་བའི་མེ་ཡིས་བསྲེགས་པའི་མཐུས། ། ཡུད་
ཙམ་ཞིག་ལ་གསེར་གྱི་མཆོད་རྟེན་ནི། ། ཐལ་བའི་ ཕུང་བོར་བྱས་ པ་ཡི་རེ་
མུག ། ཚུལ་ཁྲིམས་སྲོག་ཤིང་རབ་ཏུ་བརྟན་པ་ལ། ། བཤད་སྒྲུབ་སྙིང་བརྩེས་
བརྒྱན་པའི་ ལྷབ་ ལྷུབ་ ཅན། ། རྩོད་ རྩོམ་ སྙན་ པའི་ བ་ དན་ ཕྱོགས་ བཅུར་
གཡོ། ། མཁྱེན་བརྩེ་རིན་ཆེན་ཏོག་དང་ལྡན་པ་ཡི། ། བཤེས་གཉེན་བསྟན་
པའི་རྒྱལ་མཚན་རེ་བ་ལ། ། ཡོངས་འཛིན་དགེ་བའི་བཤེས་ཀྱིས་བཟུང་བཞིན་
དུ། ། བདུད་མོས་ཉོན་མོངས་སྐྱོགས་རྡོ་འཕངས་པའི་མཐུས། ། རྒྱལ་མཚན་
སྲོག་ ཤིང་བཅག་པ་ཡི་རེ་མུག ། དལ་འབྱོར་རྙེད་དཀའ་རྙེད་ཀྱང་མྱུར་དུ་
འཆི། ། ཚུལ་ཁྲིམས་འཆལ་བའི་ཉེས་དམིགས་རྣམ་པ་མང་། ། དེ་ལ་སྐྱོབ་པའི་
ཐབས་ནི་གང་ཞིག་ཡོད། ། རང་གི་སྙིང་ལ་གྲོས་དྲིས་བསམ་མནོ་ཐོང་། ། བུ་
སྟོན་ཁ་ཆེས་རང་གི་སློབ་མ་ལ། ། ངེས་ པར་ གྲོས་འདེབས་ སྙིང་གི་ཐུར་མ་
འདིས། ། སྙིང་རླུང་ཚུལ་འཆལ་ནད་རྣམས་ངེས་བཅོས་སྟེ། ། ངེས་འབྱུང་ཚུལ་
ཁྲིམས་ནད་མེད་ཐོབ་པར་ཤོག །



བོད་ཀྱི་སྔ་དར་རྩོམ་རིག
165
གསུམ། རང་གི་སློབ་མ་རྣམས་ལ་གྲོས་སུ་འདེབས་པའི་ཡི་
གེ་སྙིང་གི་ཐུར་མ་ཞེས་པའི་བསམ་བློའི་ནང་དོན།
དེ་ཡང་བསླབ་བྱ་འདི་ཉིད་ཀྱི་བསམ་བློའི་ནང་དོན་ནི། གཅིག སངས་
རྒྱས་ཀྱི་བསྟན་པ་སྐྱོང་བའི་དགེ་སློང་ངམ་སློབ་མ་རྣམས་ཀྱིས་ནི་ཅི་ནས་ཀྱང་
སྤྱོད་པ་ཚུལ་དང་ལྡན་པའི་སྒོ་ནས་ཚུལ་ཁྲིམས་ལེགས་པར་སྲུང་དགོས་པ་དང་།
འཆད་རྩོད་རྩོམ་གསུམ་གྱི་སྒོ་ནས་དམ་པའི་ལྷ་ཆོས་སྤེལ་དགོས་པ། བསླབ་པ་
གསུམ་གྱི་སྒོ་ནས་བསྟན་འགྲོར་འཕྲིན་ལས་བསྒྲུབ་དགོས་པ་ནན་གྱིས་བསྟན་པ་
དང་། གཉིས། དལ་འབྱོར་རྙེད་དཀའ་བའི་རང་བཞིན་དང་མི་ཚེ་མི་རྟག་
པའི་ཆོས་ཉིད་བདེན་པར་བརྗོད་ནས་ཅིས་ཀྱང་བློ་ཁ་ཆོས་ལ་ཕྱོགས་ནས་མི་ཚེ་
དོན་ལྡན་ཡོང་བར་ཧུར་བརྩོན་བྱེད་དགོས་པ་རྣམ་པར་བསྟན་པ་དང༌། གསུམ།
དྲིན་བྱས་དྲིན་ཏུ་མི་གོ་བའི་ཁྲེལ་མེད་རྣམས་དང་ཕྲག་དོག་འགྲན་སེམས་ཅན་གྱི་
བློ་ཆུང་དག་ལ་ མཚང་ འབྱིན་ བྱས་ ནས་ ཡ་ རབས་ དམ་ པའི་ངང་ཚུལ་ རྒྱུན་
འཁྱོངས་བྱེད་དགོས་པའི་གོ་བསྐོན་སློབ་གསོ་བཏང་བ་དེ་ཡིན་ནོ། །
བཞི། རང་གི་སློབ་མ་རྣམས་ལ་གྲོས་འདེབས་པའི་ཡི་
གེ་སྙིང་གི་ཐུར་མ་ཞེས་པའི་རྩོམ་སྟངས་ཁྱད་ཆོས།
སྤྱིར་བསླབ་བྱ་འདི་ཉིད་ཀྱི་ཚིག་སྦྱོར་རྨད་དུ་བྱུང་ལ་བརྗོད་དོན་ཕུན་སུམ་
ཚོགས་པ་ དང་། ཡར་སྐུལ་ དང༌ སློབ་ གསོའི་ནུས་ པ་ ཧ་ ཅང་ ཆེ་ བ་ ཡིན་ཏེ།
གཅིག བསླབ་བྱ་འདི་ཉིད་ལ་ཁྱོན་བསྡོམས་པས་ཚིག་རྐང་བརྒྱ་དང་གོ་དྲུག་



166
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མཆིས་པ་དང་། ཚིག་རྐང་རེར་ཚེག་བར་བཅུ་གཅིག་ཅན་དང་ཚེག་བར་དགུ་
ཅན་དུ་ལེགས་པར་བརྩམས་འདུག་པ་དང་། གཉིས། བསླབ་བྱ་འདི་ཉིད་ཀྱི་
ཤོ་ལོ་ཀ་མང་ཆེ་ཤོས་ཤིག་ནི་སྙན་ངག་གི་གཟུགས་རྒྱན་ལ་རྣམ་པར་བཅིངས་
ནས་བརྩམས་པས་ན་སྙན་ངག་གི་མཛེས་ཉམས་མངོན་པར་ཐོན་འདུག་པ་དང་།
གསུམ། གསོན་ཉམས་ལྡན་ལ་ཕུན་སུམ་ཚོགས་པའི་དཔེ་ལ་ཉེ་བར་བརྟེན་ནས་
བརྗོད་བྱའི་དོན་ གྱི་ སྙིང་བོ་བདེན་པར་བསྟན་འདུག་པ་དང་། བཞི། མི་
གཤིས་ཀྱི་འགྱུར་ལྡོག་དང་མི་སེམས་ཀྱི་ཁྲེལ་གཞུང་མངོན་སུམ་དུ་ཐེར་འདོན་
བྱས་ནས་བརྗོད་དོན་ལ་བདེན་སྣང་ཉམས་འགྱུར་ཀུན་ནས་བསྐྱེད་པ་བཅས་ནི་
བསླབ་བྱ་འདི་ཉིད་ཀྱི་རྩོམ་སྟངས་ཁྱད་ཆོས་སུ་མངོན་པ་ཡིན་ནོ། །



བོད་ཀྱི་སྔ་དར་རྩོམ་རིག
167
དོན་ཚན་བཞི་བ། ས་སྐྱའི་ལེགས་བཤད།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
ས་སྐྱ་པཎ་ཆེན་ཀུན་དགའ་རྒྱལ་མཚན་ནི་འཁོན་དཔལ་ཆེན་འོད་པོ་ཆེ་
དང་ཡུམ་གར་ཕུ་མོ་ཉི་ཁྲི་ལྕམ་གཉིས་ཀྱི་སྲས་སུ་ཆུ་ཕོ་སྟག་གི་ལོའི་(སྤྱི་ལོ1182)
ཁྲ་ཟླ་བའི་ཉི་ཤུ་དྲུག་ལ་བཀྲ་ཤིས་པའི་ལྟས་དང་བཅས་ལེགས་པར་འཁྲུངས།
སྐུ་ན་ཆུང་ངུའི་དུས་སུ་མིང་ལ་དཔལ་ལྡན་དོན་གྲུབ་ཟེར་ཞིང་རྗེ་གྲགས་པ་རྒྱལ་
མཚན་གྱི་དྲུང་དུ་དགེ་བསྙེན་གྱི་སྡོམ་པ་བཞེས་ནས་མཚན་ལ་ཀུན་དགའ་རྒྱལ་
མཚན་དུ་གསོལ། ཁོང་གིས་གཞོན་ནུའི་དུས་ནས་མཁས་པ་དང་གྲུབ་པའི་བླ་མ་
དུ་མ་རིས་མེད་དུ་བསྟེན་པ་དང༌། ཁྱད་པར་དུ་རྗེ་བཙུན་གྲགས་པ་རྒྱལ་མཚན་
གྱི་དྲུང་ནས་ས་སྐྱ་གོང་མའི་གསུང་གི་ཉིང་བཅུད་མདོ་སྔགས་ཀྱི་ཟབ་གནད་མ་
ལུས་པར་གསན་པ་དང་། དགུང་ལོ་ཉེར་གསུམ་ནས་བཟུང་ཁ་ཆེ་པཎ་ཆེན་
མཁན་སློབ་ཀྱི་མདུན་ནས་སྒྲ་དང་ཚད་མ། བཟོ་དང་གསོ་བ། ནང་དོན་རིག་
པ་དང༌། སྙན་ངག ཟློས་གར། སྐར་རྩིས། མངོན་བརྗོད། སྡེབ་སྦྱོར་
སོགས་རིག་ གནས་ ཆེ་ ཆུང་ བཅུ་ ལ་ སྦྱངས་ པ་ མཐར་ ཕྱིན་ པར་ མཛད་ པས།
མཁས་པའི་གྲགས་སྙན་ཕྱོགས་ཀུན་ཏུ་ཁྱབ་པ་དང་པཎྜི་ཏ་ཞེས་པའི་མཚན་སྙན་
ཐོབ་པའི་བོད་ཀྱི་མཁས་པ་དང་པོ་ཡིན་ནོ། ། དེ་ལ་ས་པཎ་རང་ཉིད་ཀྱིས་རང་
ལ་བསྟོད་པ་ང་བརྒྱད་མ་ཞིག་བརྩམས་པ་འདི་ལྟར། །
སྒྲ་བ་ང་ཡིན་རྟོག་གེ་བ་ང་སྨྲ་ངན་འཇོམས་ལ་ང་འདྲ་མེད། ། སྡེབ་སྦྱོར་
ང་མཁས་སྙན་ངག་ང་ཉིད་མངོན་བརྗོད་འཆད་ལ་འགྲན་མེད་ང་། ། དུས་སྦྱོར་



168 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ངས་ཤེས་ཕྱི་ནང་ཀུན་རིག་རྣམ་དཔྱོད་བློ་གྲོས་མཚུངས་མེད་ང་། ། འདི་འདྲ་
གང་ཡིན་ས་སྐྱ་བ་ལ་མཁས་པ་གཞན་དག་གཟུགས་བརྙན་ཡིན། །
དངོས་གནས་དེ་ལྟར་ཡིན་ཏེ། ཁོང་གིས་བཅུ་ཕྲག་རིག་གནས་ལ་དེ་ལྟར་
སྦྱངས་པ་དཔྱིས་ཕྱིན་པར་མཛད་པར་མ་ཟད། མཁས་པའི་བྱ་བ་རྣམ་གསུམ་སྟེ་
འཆད་རྩོད་རྩོམ་གསུམ་གྱི་འཕྲིན་ལས་མཆོག་དཔྱིད་ཀྱི་དཔལ་ཡོན་བཞིན་རྣམ་
པར་སྤེལ་བར་མཛད་དེ། དང་པོ་འཆད་པ་ཉི་མའི་འོད་ཟེར་གྱིས་ཕན་བདེའི་
པད་ཚལ་རྒྱས་པར་མཛད་པའི་ཚུལ་ནི། ཁོང་གི་ལེགས་པར་བཤད་པའི་འོད་
ཟེར་མཐའ་ཡས་པ་ཕྱོགས་བཅུར་འཕྲོས་ཏེ། གདུལ་བྱ་རྣམས་ཀྱི་མི་ཤེས་པའི་
མུན་པ་དྲུངས་ནས་ཕྱུང་ཞིང་ཕན་པ་དང་བདེ་བའི་པདྨོའི་ཚལ་ཕྱོགས་བཅུར་
རྒྱས་པར་མཛད་པས་ན། ལེགས་པར་བཤད་པའི་རིན་པོ་ཆེའི་ཚོགས་ཀྱི་འབྱུང་
གནས་སུ་གྱུར་ཏོ། ། ལེགས་པར་གསུངས་པའི་རིག་པའི་གནས་དེ་དག་སློབ་
མའི་ཚོགས་ལ་རང་རང་གི་སྐལ་བ་འཚམས་པར་སྟོན་པ་ལ་ནམ་ཡང་གཡེལ་བ་
མི་མངའ་ཞིང་། ཁྱད་པར་དུ་འཁོར་བའི་སྡུག་བསྔལ་གྱི་རྩ་བ་བདག་ཏུ་མངོན་
པར་ཞེན་པ་ཡིན་ཞིང་། དེའི་གཉེན་པོ་བདག་མེད་རྟོགས་པའི་ཤེས་རབ་དང་།
དེ་ཡང་རིག་པའི་གཞུང་ལུགས་ཀྱི་ཤེས་པ་སྔོན་དུ་འགྲོ་བ་ཡིན་ལ། རིག་པའི་
གཙོ་བོ་མཐའ་བྲལ་དབུ་མའི་གཞུང་ལས་འབྱུང་ཞིང་། དེ་རྟོགས་པ་ཡང་རྣམ་
འགྲེལ་མཛད་པའི་གཞུང་ལ་རག་ལས་པར་དགོངས་ནས། གཞུང་ལུགས་ཆེན་
པོའི་ཆོས་ཐུན་ཉིན་རེ་བཞིན་མ་ཆག་པར་མཛད་པའི་དམ་བཅའ་མཛད་དོ། །
གཉིས་པ་རྩོམ་པ་ རིན་པོ་ཆེའི་ཕྲེང་ བས་ མཁས་ པའི་ ཡིད་འཕྲོག་ པར་
མཛད་པའི་ཚུལ་ནི། སྒྲའི་ཕྱོགས་ལ་ཤེས་རབ་འཕྲོ་བ། སྒྲ་ལ་འཇུག་པ། སྨྲ་
སྒོའི་བསྡུས་དོན། བྱིས་པ་བདེ་འཇུག་གི་འགྲེལ་བ། ཡི་གེའི་སྦྱོར་བ། སྒྲ་ཉེ་
བར་བསྡུ་བ་རྣམས་མཛད་ལ། ཚད་མ་ལ་རིགས་པའི་གཏེར་རྩ་འགྲེལ། སྙན་
ངག་ལ་མཁས་པའི་ཁ་རྒྱན་བདེ་བར་གཤེགས་པའི་ཐུགས་རྗེ་ལ་བསྐུལ་བ་སོགས་
མཛད། སྡེབ་སྦྱོར་ལ་སྡེབ་སྦྱོར་མེ་ཏོག་གི་ཆུན་པོ། མངོན་བརྗོད་ལ་ཚིག་གི་



བོད་ཀྱི་སྔ་དར་རྩོམ་རིག
169
གཏེར། ཟློས་གར་ལ་ རབ་དགའི་འཇུག་པ་དང༌། རོལ་མོའི་བསྟན་བཅོས།
བཟོ་རིག་པ་ལ་སྐུ་གཟུགས་ཀྱི་བསྟན་བཅོས་དང་། ས་བརྟག་པའི་རབ་བྱེད།
གསོ་བ་རིག་པ་ལ་ཡན་ལག་བརྒྱད་པའི་དོན་བསྡུས། བསྟོད་ པའི་ སྐོར་ལ།
སངས་རྒྱས་ཀྱི་བསྟོད་པ། ཐུབ་པའི་བསྟོད་པ། སྤྱན་རས་གཟིགས་ཀྱི་བསྟོད་པ་
གཉིས། འཇམ་དབྱངས་ཀྱི་ཕྱག་མཚན་རི་མོ་ལ་བསྟོད་པ། བསམ་ཡས་ལྷུན་
གྱིས་གྲུབ་པའི་གནས་ཆེན་ལ་བསྟོད་པ། འཇམ་དབྱངས་ཀྱི་བསྟོད་པའི་རྣམ་
བཤད་རྣམས་མཛད། ཐེག་པ་ཐུན་མོང་བའི་སྐོར་ལ། གྲུབ་མཐའི་རྣམ་འབྱེད།
ཐུབ་པ་དགོངས་གསལ། སྡོམ་གསུམ་རབ་དབྱེ། སེམས་བསྐྱེད་ཆེན་མོ་ལུང་
སྦྱོར་དང་ བཅས་ པ། ཆོས་ ཉམས་ སུ་བླང་བའི་རིམ་པ། ཆོས་སྤྱོད་བཅུ་བ།
ཞེན་པ་བཞི་བྲལ། ཐེག་པ་ཆེན་པོའི་ལམ་གྱི་རྣམ་གཞག་མདོར་བསྡུས། བསྔོ་
བའི་ཡོན་བཤད་རྣམས་མཛད། གཞུང་ལུགས་སྤྱི་ལ་མཁོ་བ་མཁས་པ་འཇུཁོ་
པའི་སྒོ། གཞུང་ལུགས་ལེགས་བཤད། ལུགས་ཀྱི་བསྟན་བཅོས་ལ་ས་སྐྱ་ལེགས་
བཤད། ཐོར་བུ་བ་ལ་འཕྲོག་བྱེད་དགའ་བོ་ཕམ་པར་མཛད་པའི་ཚིགས་བཅད།
བདག་ཉིད་ཀྱི་རྣམ་ ཐར་ང་བརྒྱད་མ་རྩ་འགྲེལ་ སོགས་མཛད། གཞན་ཡང་
འཕྲིན་ཡིག་དང་ཞུས་ལན་གྱི་སྐོར་ལ་མང་དུ་འདུག་པས་འདིར་རེ་རེ་བཞིན་མི་
བཤད་དོ། །
ཁོང་གི་ས་སྐྱ་ལེགས་བཤད་ནི་འཇིག་རྟེན་མི་ཆོས་དང་། དམ་པའི་ལྷ་
ཆོས་གཉིས་ཀྱི་ཆ་ནས། ང་ཚོ་ལ་མེད་དུ་མི་རུང་བའི་རྨད་བྱུང་སློབ་དེབ་ལྟ་བུ་
དང༌། ལེགས་ལམ་སྟོན་པའི་སྒྲོན་མེ་ལྟ་བུར་གྱུར་འདུག་པ་དང་། དེ་ཡང་
གངས་ཅན་གྱི་རྩོམ་རིག་ལོ་རྒྱུས་སྟེང་ཐེངས་དང་པོར་བྱུང་བའི་ལེགས་བཤད་གྱི་
རྩོམ་པའི་ནོར་བུ་ཞིག་ཡིན་པ་རེད། དེ་ལ་འགྲོ་མགོན་ཆོས་རྒྱལ་འཕགས་པས།།
རྩོམ་པ་ འདི་ འདྲ་ མྱུར་ འཇུག་ པ། ། གློག་ འགྱུ་ བས་ ཀྱང་ ཆེས་ མྱུར་
ཞིང་། ། རྩོལ་ བ་ མེད་པར་འབྱུང་བ་ནི། ། མཚོ་ལྟར་ངང་གིས་ ལྷུན་གྲུབ་
ལགས། ། དེ་དོན་ཕུན་སུམ་ཚོགས་གྱུར་པ། ། རློམ་ཆེན་བློ་ཡི་དབང་བོ་མཆོག



170_
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
། འགས་ཀྱང་སྔོན་ཆད་མ་དཔྱད་པ། ། དཔྱོད་ལྡན་གང་གིས་རྣམ་དཔྱད་པ། །
ཡིད་གསལ་བགྱིད་པ་གངས་རིའི་རྩེར། ། ཉི་མ་ཤར་བ་ལྟ་བུ་སྟེ། ། ཀུན་ནས་
དགའ་བ་བསྐྱེད་པ་ནི། ། བསམ་གཏན་རོ་མྱོང་ལྟ་བུར་མཆིས། །
ཞེས་བསྔགས་བརྗོད་ཀྱི་མེ་ཏོག་རྣམ་པར་མཆོད་པ་དེ་ལྟར་ལགས་སོ། །
གསུམ་པ་རྩོད་པ་རྡོ་རྗེའི་ཤུགས་ཀྱིས་ལྟ་ངན་གྱི་བྲག་རི་བཤིག་པའི་ཚུལ་ནི།
མཁས་པ་འདི་ཉིད་རིགས་པའི་དབང་ཕྱུག་ཆེན་པོར་གྱུར་པའི་གྲགས་པའི་སྙན་
པ་ཕྱོགས་ཀུན་ཁྱབ་པ་ན། ལྷོ་ཕྱོགས་ཀྱི་རྒྱུད་དུ་རྒྱུ་ཞིང་རྣམ་ པར་འཕྱན་པ་
འཕྲོག་བྱེད་དགའ་བོ་ལ་སོགས་པའི་རྒྱ་གར་ཕྱི་རོལ་བའི་སྟོན་པ་དྲུག་གིས་ཐོས་
ཏེ། འུ་ཅག་ཁ་བ་ཅན་གྱི་ལྗོངས་སུ་འགྲོ་ལ། དགེ་སློང་དུ་ཁས་འཆེ་བ་གང་དེ་
བཟློག་པར་བྱའོ་ཞེས་གླེང་སྟེ་འོངས་པ་དང་། མཁས་པ་ཆེན་པོ་ཁོང་ཉིད་བྱང་
ཕྱོགས་སུ་དཔག་ཚད་བཅུ་ཕྲག་དྲུག་བགྲོད་པ། མང་ཡུལ་སྐྱིད་གྲོང་འཕགས་པ་
ཝ་ཏིའི་གཙུག་ལག་ཁང་དང་འདབས་འབྱོར་བའི་ཚོང་འདུས་ན་བཞུགས་པའི་
ཚེ། ཆོས་རྗེ་ཉིད་དང་། བདེ་བར་གཤེགས་པའི་རྟེན་ལ་ཕྱག་མི་འཚལ་བའི་
འཕྲོག་བྱེད་དགའ་བོ་ལ་སོགས་པའི་སྟོན་པ་དྲུག་པོ་སླེབས་པས། དེ་དག་དང༌
བརྩད་མཐར་རྒོལ་བ་ངན་པ་དེ་ཐམས་ཅད་རེ་རེ་ནས་སུན་ཕྱུང་ཞིང་ཕམ་པར་
མཛད་དེ་མི་སྨྲ་བའི་བརྟུལ་ཞུགས་ལ་བཀོད་པ་དང་། དེ་ཐམས་ཅད་ཀྱི་ལྟ་བ་
ངན་པའི་སྙེམས་པའི་དྲི་མ་མེད་པར་མཛད་དེ། རལ་བའི་ཁུར་ རྩ་བ་ནས་
བྲེགས་ཏེ་གང་ཉིད་ཀྱི་མདུན་དུ་རབ་ཏུ་བྱུང་ངོ༌། ། དེ་དག་གི་རལ་བ་དཔལ་
ལྡན་ས་སྐྱའི་དབུ་རྩེ་རྙིང་མ་ན་ད་ལྟ་ཡང་ཡོད་དོ། ། དེས་ན་བོད་ཀྱི་པཎྜི་ཏས་རྒྱ་
གར་ཕྱི་རོལ་པ་མུ་སྟེགས་ཀྱི་རྒོལ་བ་ངན་པ་བཟློག་ཅིང་ཕམ་པར་མཛད་པ་ནི་རྗེ་
ས་སྐྱ་པཎྜི་ཏ་ཀུན་དགའ་རྒྱལ་མཚན་འདི་ཁོ་ན་ཡིན་ནོ། ། དེ་ལ་རིན་སྤུངས་
ངག་དབང་འཇིགས་གྲགས་ཀྱིས་བརྩམས་པའི་ས་པཎ་རྟོགས་ བརྗོད་བསྐལ་
བཟང་ལེགས་ལམ་ལས།
དེ་ལྟར་རིགས་པར་སྨྲ་བའི་ཉི་མས་འཇིག་རྟེན་གསུམ་གྱི་སྙིང་ལ་གོམ་པ་



བོད་ཀྱི་སྔ་དར་རྩོམ་རིག
171
བཀོད། གྲིབ་མ་རིང་བོའི་རང་བཞིན་མི་ནག་སྣང་བ་ཐམས་ཅད་དཀར་བོར་
བསྒྱུར་བ་ཡི། ། དགེ་བ་མཐའ་དག་སྤུངས་པའི་ཆོས་ཀྱི་བློ་གྲོས་ནོར་ལྡན་བློ་ཡིས་
བཟུང་གྱུར་པའི། ། ཆ་ཤས་རེས་ཀྱང་ལྷ་དང་མི་ཡི་སྟོན་པའི་བསྟན་པ་ཡོངས་སུ་
འདེགས་པར་མཛད།
ཅེས་སྙན་ངག་གི་ལམ་ནས་བསྔགས་པ་ལྟ་བུའོ། །
བཞི་བ་བྱང་ཕྱོགས་ཧོར་གྱི་ཡུལ་དུ་བསྟན་པའི་བྱ་བ་ཇི་ལྟར་མཛད་པའི་
ཚུལ་ནི། རབ་བྱུང་བཞི་བའི་ཤིང་འབྲུག་ལོར་(སྤྱི་ལོ1244)ཧོར་རྒྱལ་པོ་ཨོ་གོ་
ཏའི་སྲས་ གོ་ཏན་ གྱིས་ གདན་དྲངས་པ་བཞིན་ ཁོང་ རང་དང་། སྐུ་ཚ་འགྲོ་
མགོན་འཕགས་པ་དང་ཕྱག་ན་གཉིས་དང་བཅས་ལང་ཅུ་སྡེ་བཞི་སྟེ་དེང་སང་
ཀན་སུའུ་ཞིང་ཆེན་གྱི་ཝུའུ་ལེ་ས་ཆར་ཕེབས་ནས་རྒྱལ་པོ་དང་ལེགས་པར་མཇལ།
སྐུ་གསུང་ཐུགས་ཀྱི་མཛད་པ་དུ་མས་མཐའ་འཁོབ་ཀྱི་རྒྱལ་ཁམས་དམ་པའི་ཆོས་
ཀྱིས་གསལ་བར་མཛད། རྒྱལ་པོ་གོ་དན་ལ་ས་བདག་གི་ནད་ཐེབས་པའི་རིམ་
གྲོར་ཆབ་གཏོར་འཇམ་དཔལ་མ་མང་དུ་མཛད་པ་དང༌། འཕགས་པ་སེང་གེ་
སྒྲའི་ཆོ་ག་མཛད་པས་རྒྱལ་པོ་ནད་ལས་ཐར་ནས་ཤིན་ཏུ་དད་པར་གྱུར། བོད་
དུ་དཔོན་རིགས་བསྐོ་ལུགས་དང་། ཁྲལ་འུལ་བསྐུལ་ཚུལ་སོགས་ལ་ཁ་འཆམས་
ཏེ། བོད་ཀྱི་བཀའ་གྲོས་ལ་དབང་བའི་བླ་དཔོན་སེར་སྐྱ་རྣམས་ལ་ཡི་གེ་སྔ་ཕྱི་
ལན་གཉིས་བཏང་ནས་དབུས་གཙང་གི་ས་ཕྱོགས་རྣམས་ཧོར་རྒྱལ་པོའི་ཁོངས་
སུ་སྒུར་ན་དམག་འཁྲུག་སོགས་དྲག་པོའི་ལས་མི་འོངས་པའི་དགོངས་པ་བསྟན་
ནོ། ། དགུང་ལོ་བདུན་ཅུར་བཞེས་པ་རབ་བྱུང་བཞི་བའི་ལྕགས་ཕག་ལོར་ལང་
ཅུ་ནས་སྐུ་མྱ་ངན་ལས་འདས་པའོ། ། དེ་ལ་ས་པཎ་རྟོགས་བརྗོད་བསྐལ་བཟང་
ལེགས་ལམ་ལས།
རྒྱ་ཆེན་ས་ཡི་ལག་དཔྱ་འཛིན་པ་དེའི། ། གཡར་གྱི་ཁྲལ་དང་དྲག་པོའི་རུ་
མཚོན་ཆེ། ། གངས་རིའི་ཁྲོད་འདིར་འཕྱར་བར་མི་བགྱིད་པའི། ། འཇིགས་པ་
གཉིས་ལས་ཐར་བའི་གླིང་དུ་མཛད། །



172 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཅེས་སྨྲས་པ་ལྟར་རོ། །
གོང་ནས་མདོར་བསྡུས་སུ་བསྟན་པ་འདི་ནི། ས་སྐྱ་པཎྜི་ཏ་ཀུན་དགའ་
རྒྱལ་མཚན་གྱི་ལོ་རྒྱུས་ཡིན་པ་དང་ལོ་རྒྱུས་དེ་ལས་ང་ཚོས་ཤེས་ཐུབ་པ་ཞིག་ནི།
ཁོང་ནི་བཅུ་ཕྲག་རིག་གནས་ལ་མཁས་པའི་པཎྜི་ཏའི་མཚན་སྙན་ཐོབ་པའི་བོད་
ཀྱི་མཁས་པ་དང་པོ་དང་། ཕྱི་རོལ་མུ་སྟེགས་པའི་བྲག་རི་རྩོད་པའི་གནམ་
ལྕགས་ཐོག་མདས་གཞོམ་པར་མཛད་མཁན་ཡིན་ཞིང་། མཁས་པའི་བྱ་བ་རྣམ་
གསུམ་གྱིས་གངས་ཅན་བོད་ཀྱི་རིག་གནས་དང་རྩོམ་རིག་དར་རྒྱས་གོང་འཕེལ་
དུ་མཛད་པ་དང༌། སངས་རྒྱས་བསྟན་པ་དང་ཁ་བ་རི་བའི་ཞི་བདེ་ལ་ཉམས་པ་
མེད་ཅིང་འོད་སྟོང་འཕྲོ་བའི་བྱས་རྗེས་བཞག་པའི་མི་སྣ་རླབས་ཆེན་ཞིག་ཡིན་པ་
དེ་རེད།
གཉིས་པ། ས་སྐྱའི་ལེགས་བཤད་ཀྱི་བསམ་བློའི་རང་བཞིན།
ས་སྐྱའི་ལེགས་བཤད་ལ་རབ་ཏུ་བྱེད་པ་དགུ་ཡོད་ཅིང་། བསྡོམས་པས་ཤོ་
ལོ་ཀ་བཞི་བརྒྱ་དང་ང་བདུན་མཆིས་པ་ལས། འཇིག་རྟེན་གྱི་བྱ་བ་ལེགས་པར་
ཤེས་པའི་གཞི་རྩའི་ཐོག་དམ་པའི་ཆོས་ལུགས་རྣམ་པར་འགྲུབ་པ་དང་། ཆོས་
སྲིད་ཟུང་དུ་སྦྲེལ་ནས་འཇིག་རྟེན་སྐྱོང་དགོས་པའི་བསམ་བློ་མཚོན་པའི་སྐོར་
མང་ཆེ་བ་ཡིན་ཏེ། དཔེར་ན།
རབ་ཏུ་བྱེད་པ་དགུ་བ་ལས།
འཇིག་རྟེན་ བྱ་ བ་ ལེགས་ ཤེས་ པ། ། དེ་ ཡིས་ དམ་ པའི་ ཆོས་ ལུགས་
འགྲུབ། ། དེས་ན་ཆོས་ལུགས་སྤྱོད་པ་དེ། ། བྱང་ཆུབ་སེམས་དཔའི་རྣམ་ཐར་
ཡིན། །
ཞེས་དང་། རབ་ཏུ་བྱེད་པ་ལྔ་བ་ལས།



བོད་ཀྱི་སྔ་དར་རྩོམ་རིག
173
རྒྱལ་པོས་ ཆོས་ བཞིན་ ས་ བསྐྱང་ སྟེ། ། མིན་ ན་ རྒྱལ་ པོ་ ཉམས་ པའི་
རྟགས། ། ཉི་ མས་ མུན་ པ་ སེལ་ མིན་ ན། ། དེ་ ནི་ གཟའ་ ཡིས་ ཟིན་ པའི་
རྟགས། །
ཞེས་གསུངས་པ་ལྟ་བུའོ། །
དེར་ཡང་ཞིབ་ཏུ་དཔྱད་ཅིང་དབྱེ་ན། རྣམ་པ་དྲུག་ཏུ་སྣང་སྟེ།
གཅིག རྗེ་ དཔོན་རྣམས་ཀྱིས་འོས་ པ་ཚུལ་ མཐུན་ གྱི་ སྒོ་ནས་ མངའ་
འབངས་སྐྱོང་དགོས་པར་བསྟན་པ། དཔེར་ན། རབ་ཏུ་བྱེད་པ་བདུན་པ་ལས།
རྗེ་བོས་བདག་ལ་གནོད་བྱེད་ན། ། དེ་ལ་སྐྱོབ་པར་བྱེད་པ་སུ། ། སྣང་
བས་གཟུགས་ལ་སྒྲིབ་བྱེད་ན། ། དེ་ལ་ལྟ་བའི་ཐབས་གཞན་མེད། །
ཅེས་དང་། རབ་ཏུ་བྱེད་པ་བརྒྱད་པ་ལས། །
རྗེ་བོས་འབངས་ལ་མི་གནོད་པར། ། རིགས་པའི་ལམ་གྱིས་དཔྱ་རྣམས་
བསྡུ། ། སཱ་ལའི་ཤིང་ལས་སྤོས་ཀྱི་བཅུད། ། གཟགས་པ་མང་ན་སྐམ་པར་
འགྱུར། ། །
ཞེས་གསུངས་པ་ལྟ་བུའོ། །
གཉིས། ཉམ་ཆུང་ཡང་མང་ཚོགས་ཀྱི་བློ་གྲོས་ནི་བླ་ན་མཐོ་བ་དང་འགྲན་
ཟླ་བྲལ་བ་ཞིག་ཡིན་པར་བསྟན་པ་ནི། དཔེར་ན། རབ་ཏུ་བྱེད་པ་དང་པོ་ལས།
བློ་གྲོས་ལྡན་པ་གཉིས་འགྲོགས་ན། ། བློ་གྲོས་ལེགས་པ་གཞན་འབྱུང་
སྲིད། ། ཡུང་བ་དང་ནི་ཚ་ལ་ལས། ། ཁ་དོག་གཞན་ཞིག་སྐྱེ་བར་འགྱུར། །
ཅེས་པ་དང་། རབ་ཏུ་བྱེད་པ་དྲུག་པ་ལས།
མང་བོ་གཅིག་ཏུ་བློ་མཐུན་ན། ། ཉམ་ཆུང་གིས་ཀྱང་དོན་ཆེན་འགྲུབ། ། སྲོག་
ཆགས་གྲོག་མའི་ཚོགས་འདུས་པས། ། སེང་གེའི་ཕྲུ་གུ་བསད་ཅེས་གྲགས། །
ཞེས་གསུངས་པ་ལྟ་བུའོ། །
གསུམ། རིག་པའི་གནས་ལ་སློབ་པའི་དུས་སུ་དཀའ་སྡུག་ཁྱད་དུ་གསོད་
དགོས་པ་ལས། བརྩོན་པ་དྲག་པོ་དོར་ནས་རྣམ་གཡེང་གི་དབང་དུ་སོང་བའམ་



174 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བདེ་བ་ཆུང་ངུར་ཆགས་ནས་བསྡད་ན་ནི་མཁས་པའི་གོ་འཕང་ཐོབ་མི་སྲིད་ལ།
འདི་ཕྱི་གཉིས་ཀའི་དོན་ཡང་མི་འགྲུབ་པར་བསྟན་པ་ནི། དཔེར་ན། རབ་ཏུ་
བྱེད་པ་དང་པོ་ལས།
མཁས་པ་སློབ་པའི་དུས་ན་སྡུག ། བདེ་བར་སྡོད་ལ་མཁས་མི་སྲིད། །
བདེ་བ་ཆུང་ལ་ཆགས་པ་དེས། ། ཆེན་པོའི་བདེ་བ་ཐོབ་མི་སྲིད། །
ཅེས་པ་དང་། རབ་ཏུ་བྱེད་པ་བདུན་པ་ལས།
རྩོལ་བ་དོར་ནས་འདུག་པ་ལ། འདི་ཕྱི་གཉིས་ཀ་འགྲུབ་མི་འགྱུར། །
འབད་པ་མེད་ན་ཞིང་བཟང་ཡང་། ། ལོ་ཏོག་ཐོབ་པར་མི་འགྱུར་རོ། །
ཞེས་གསུངས་པ་ལྟ་བུའོ། ། །
བཞི། མཁས་པ་རྣམས་ནི་ཡོན་ཏན་གྱི་མཛོད་དུ་གྱུར་ནའང་ནམ་ཡང་
ལེགས་བཤད་ཀྱིས་ངོམས་པ་མེད་པའི་བདག་ཉིད་ཅན་ཡིན་པ་ བསྟན་པ་ནི།
དཔེར་ན། རབ་ཏུ་བྱེད་པ་དང་པོ་ལས། །
མཁས་པ་ཡོན་ཏན་མཛོད་འཛིན་པ། ། དེ་དག་ལེགས་བཤད་རིན་ཆེན་
སྡུད། ། རྒྱ་མཚོ་ཆེན་པོ་ཆུ་བོའི་ གཏེར། ། ཡིན་ཕྱིར་ཆུ་ ཕྲན་ ཐམས་ ཅད་
འབབ། །
ཅེས་པ་དང༌།
རྒྱ་མཚོ་ ཆུ་ ཡིས་ མི་ངོམས་ ཤིང་། ། རྒྱལ་ པོའི་ བང་མཛོད་ནོར་ གྱིས་
མིན། ། འདོད་ཡོན་སྤྱད་པས་མི་ངོམས་ཏེ། ། མཁས་པ་ལེགས་བཤད་ཀྱིས་མི་
ངོམས། །
ཞེས་གསུངས་པ་ལྟ་བུའོ། །
ལྔ། སྐྱེ་བོ་ངན་པའམ་བླུན་པོའི་སྤྱོད་ཚུལ་ངན་པ་ལ་ཐེར་འདོན་བྱས་པ་
ནི། དཔེར་ན། རབ་ཏུ་བྱེད་པ་གསུམ་པ་ལས།
སྐྱེ་བོ་ངན་པ་འབྱོར་ཐོབ་ཀྱང་། ། ལྷག་པར་སྤྱོད་པ་ངན་པར་འགྱུར། །
འབབ་ཆུ་ཇི་ལྟར་བཟློག་གྱུར་ཀྱང་། ། ཐུར་དུ་འབབ་པ་ཁོ་ནར་འདོད། །



བོད་ཀྱི་སྔ་དར་རྩོམ་རིག
175
ཅེས་པ་དང་། །
དམན་ལ་ སྤྱོད་ པ་ བཟང་ བྱུང་ ཡང་། ། དེ་ནི་ བཅོས་ མའི་ རྣམ་ ཐར་
ཡིན། ། ཤེལ་ལ་ནོར་བུས་ཁ་བསྒྱུར་ཡང་། ། ཆུ་དང་འཕྲད་ན་རང་མདོག་
སྟོན། །
ཞེས་གསུངས་པ་ལྟ་བུའོ། ། །
དྲུག འཆི་བ་མི་རྟག་ཆ་མེད་ཡིན་ཕྱིར་དགེ་བའི་ལས་དང༌། ཤེས་བྱའི་
ནོར་ལ་གཉེར་ན་དེ་རིང་ཉིད་ནས་བརྟུན་པ་བསྐྱེད་དགོས་པ་ལས་བྱ་བ་ཐམས་
ཅད་སང་ཉིན་ནམ་སང་ལོར་བསྒྱུར་བ་ནི་བླུན་རྟགས་ཁོ་ན་ཡིན་པས། ཅིས་
ཀྱང་དུས་ཚོད་བརྩོན་ལེན་བྱེད་དགོས་པ་དང་། དེ་ལྟར་མཛད་ན་ཕྱི་མར་ཕན་
པ་ནན་གྱིས་བསྟན་པ་ནི། དཔེར་ན། རབ་ཏུ་བྱེད་པ་དང་པོ་ལས།
རིག་པ་ནང་བར་འཆི་ཡང་བསླབ། ། ཚེ་འདིར་མཁས་ པར་ མ་ གྱུར་
ཀྱང༌། ། སྐྱེ་བ་ཕྱི་མར་བཅོལ་བ་ཡི། ། ནོར་ལ་རང་ཉིད་ལེན་པ་འདྲ། །
ཞེས་དང་། རབ་ཏུ་བྱེད་པ་དགུ་བ་ལས།
ཁྱོད་ཀྱིས་ བྱ་ བ་ ཟིན་ ནམ་ ཞེས། ། འཆི་ བདག་ སྡོད་ པར་ མི་ འགྱུར་
གྱིས། ། ངེས་པར་བྱ་དགོས་ཡོད་ན་ནི། ། དེ་རིང་ཉིད་དུ་བརྟུན་ལ་གྱིས། །
ཞེས་གསུངས་པ་ལྟ་བུའོ། ། །
གསུམ་པ། ས་སྐྱའི་ལེགས་བཤད་ཀྱི་སྒྱུ་རྩལ་རང་བཞིན། །
འདིར་ལེགས་བཤད་ཅེས་པ་ནི་མཚན་ཉིད་རིག་པའམ་བདེན་ལུགས་གྱིས་
ཀུན་ནས་ཕྱུག་པའི་བརྗོད་བྱའི་དོན་དང་ལྡན་ལ། མི་རྣམས་ལེགས་ལམ་དུ་སྐུལ་
བར་སློབ་གསོའི་ནུས་པ་ཆེ་བའི་ཡང་དག་པའི་གཏམ་ལ་གོ་བ་ཡིན། དེའི་རྗོད་
བྱེད་ཀྱི་ཚིག་ཀྱང་མངོན་བརྗོད་བརྡ་རྙིང་དང་རྨད་བྱུང་རྒྱུན་གྱིས་སྤུད་པའི་སྙན་



176 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཚིག་གི་རྗོད་བྱེད་ལས་ཀུན་ནས་ལྡོག་སྟེ། སྡེབ་ལེགས་ཤིང་གོ་སླ་བའི་ཚིག་གིས་
བརྗོད་བྱའི་གནས་ལུགས་ཀྱི་སྙིང་བོ་བསྡུས་མར་སྟོན་ཐུབ་པ་ཞིག་ཡིན་དགོས་
སྙམ། ས་པཎ་གྱི་ས་སྐྱའི་ལེགས་བཤད་ནི་དེ་ལྟ་བུའི་ལེགས་བཤད་ཀྱི་བསྟན་
བཅོས་མཆོག་ཏུ་གྱུར་པ་ཞིག་རེད། ཁོང་གིས་གངས་ཅན་གྱི་སྐྱེ་བོ་ཀུན་ལ་ཆ་
རྒྱུས་ཡོད་པའི་རང་བྱུང་ཁམས་ཀྱི་སྲོག་ཆགས་དང་སྐྱེ་དངོས་ཀྱི་རྩ་བའི་གཏན་
ཚིགས་དང་ཆོས་ཉིད་དེ་བརྗོད་དོན་བདེ་ལེགས་སུ་གོ་བའི་དཔེ་རུ་ལེགས་པར་
སྤྱད་དེ། དམ་པའི་ཆོས་དང་ལེགས་ལམ་དུ་རྣམ་པར་སྐུལ་ཅིང་། ལེགས་ཉེས་
བླང་དོར་ལ་མི་རྨོངས་པའི་ཞལ་གདམས་ནན་དུ་མཛད་པ་རེད།
བོད་ཀྱི་རྩོམ་རིག་ལོ་རྒྱུས་སྟེང་ཐོག་དང་པོར་བྱུང་བའི་ལེགས་བཤད་ཀྱི་
བསྟན་བཅོས་འདི་ཉིད་ནི་རྒྱ་གར་གྱི་རིག་གནས་དང་རྩོམ་རིག་ལ་སློབ་སྦྱོང་བྱེད་
པའི་མཐོ་རླབས་འཕྱུར་བའི་གནས་སྐབས་དེར་བརྩམས་པ་ཞིག་ཡིན་ཞིང་། ས་
པཎ་གྱིས་ལེགས་བཤད་འདི་ཉིད་རྩོམ་སྐབས། སློབ་དཔོན་ཀླུ་སྒྲུབ་ཀྱི་ཤེས་རབ་
སྡོང་བུ་དང་སྐྱེ་བོ་གསོ་ཐིགས་སོགས་ལ་ལད་ཟློས་ཟུར་ཙམ་རེ་བྱས་ཐོག་རང་གི་
ཤེས་རབ་ཀྱི་རྩལ་དང༌། འཚོ་བའི་ཉམས་མྱོང་ཟུང་དུ་སྦྲེལ་ནས་མཛད་པ་ཞིག་
རེད། ལེགས་བཤད་ཀྱི་བསྟན་བཅོས་འདིའི་རྩོམ་ སྟངས་ ཁྱད་ཆོས་ རྣམ་ པ་
གསུམ་གྱི་སྒོ་ནས་བཤད་པར་བྱ་སྟེ།
གཅིག ལེགས་པར་བཤད་པའི་ཤོ་ལོ་ཀ་ཕལ་ཆེར་ནི་དཔེ་ཅན་སྔོན་དང་
དཔེ་གཞུག་ན་ཡོད་པའི་རྣམ་པ་ཅན་ཡིན་ཞིང་། གཞུག་ན་མཆིས་པའི་དཔེ་
ཡིས་བརྗོད་བྱའི་དོན་དཔེ་ཅན་གསོན་ཉམས་ལྡན་ལ་གོ་སླ་བའི་ངང་བསྟན་ཡོད་
པ་རེད། དཔེར་ན། རབ་ཏུ་བྱེད་པ་དང་པོ་ལས།
ཡོན་ཏན་ལྡན་ན་སྐྱེ་བོ་ཀུན། ། མ་བསྡུས་པར་ཡང་རང་ཉིད་འདུ། །་དྲི་
ལྡན་མེ་ཏོག་རྒྱང་རིང་ཡང་། ། བུང་བ་སྤྲིན་གྱི་ཚོགས་བཞིན་འཁོར། །
ཞེས་པར་མཚོན་ན། དཔེ་ཅན་ཏེ་ཡོན་ཏན་དང་ལྡན་པའི་མཁས་པ་དག་
གི་མདུན་སར་བློ་གསལ་དོན་གཉེར་བ་བརྒྱ་ཕྲག་མང་བོ་མ་བསྡུས་ཀྱང་རང་



177
བོད་ཀྱི་སྔ་དར་རྩོམ་རིག
ཤུགས་ཀྱིས་འདུ་བ་དེ་ནི། དཔེ་དྲི་བསུང་འཐུལ་བའི་མེ་ཏོག་པདྨ་ལ་སོགས་
བུང་བ་དང་རྒྱང་ཐག་རིང་བའི་སར་བཞད་འདུག་ཀྱང༌། རྐང་དྲུག་ཚོགས་ནི་
ལེ་དབར་བཅུ་ཕྲག་གིས་བསྐལ་བའི་ས་ནས་མེ་ཏོག་གི་ས་ལ་སྤྲིན་བཞིན་འཁོར་
བ་ཡིན་པ་དེས་ལེགས་པར་བསྟན་པ་ལྟ་བུ་དང༌། རབ་ཏུ་བྱེད་པ་གསུམ་པ་ལས།
ངན་པ་ཕལ་ཆེར་རང་གི་སྐྱོན། ། གང་ཡིན་གཞན་ལ་སྒོད་པར་བྱེད། །
ཁྭ་ཏས་མི་གཙང་ཟོས་པའི་མཆུ། ། ས་གཙང་གཞན་ལ་འབད་ནས་འཕྱིད། ། །
ཅེས་པར་མཚོན་ན། སྐྱེ་བོ་ངན་པས་རང་གི་སྐྱོན་ངན་པ་དེ་སྐྱོན་མེད་
གཞན་ལ་སྒོད་ཅི་ཐུབ་ཐུབ་བྱེད་པའི་སྤྱོད་ཚུལ་དེ། འདབ་ཆགས་ཁྭ་ཏས་མི་
གཙང་བའི་ཟས་ཟོས་ནས་རྒྱགས་མཐར་བསམ་གཟས་ནས་ས་གཙང་ས་ཞིག་ཏུ་
བབས་ཏེ། མཆུ་ཏོ་ས་གཙང་སྟེང་གཡས་དང་གཡོན་ཏུ་རེས་མོས་སུ་ཕྱི་བའི་
དཔེ་འདི་ཡིས་གསོན་ཉམས་ལྡན་པའི་ངང་བསྟན་པ་ལྟ་བུའོ། །
གཉིས། ཆོས་ཉིད་ཀྱི་རང་བཞིན་དང་གཏན་ཚིགས་ཀྱི་རང་བཞིན་ལྡན་
པའི་དཔེ་ཡིས་བརྗོད་བྱའི་དོན་གྱི་སྙིང་བོ་འཁྲུལ་མེད་བདེན་པར་བསྟན་པ་ནི།
དཔེར་ན། རབ་ཏུ་བྱེད་པ་གཉིས་པ་ལས།
སྐྱེ་བོ་དམ་པ་རྒུད་གྱུར་ཀྱང་། ། སྤྱོད་པའི་ཁྱད་པར་ལྷག་པར་མཛེས། །
མེ་ནི་ཐུར་དུ་ཁ་བསྟན་ཀྱང་། ། མེ་ལྕེ་གྱེན་ལ་འབར་བ་མཐོང་། །
ཞེས་པར་མཚོན་ན། སྐྱེ་བོ་དམ་པ་རྒུད་པར་གྱུར་ནས་དམན་ས་ལ་ལྷུང་
ན་སྤྱོད་པ་ལྷག་པར་མཛེས་པའི་ངང་ཚུལ་དེ། འབར་བཞིན་པའི་མེ་ནི་ཁ་ཐུར་
དུ་བསྟན་ཚེ་མེ་ལྕེ་གྱེན་ལ་འབར་བ་ལས་ཐུར་དུ་འབར་མི་སྲིད་པའི་ཆོས་ཉིད་
དང་གཏན་ཚིགས་ཀྱི་རང་བཞིན་དེ་ཡིས་མཚོན་པར་བྱས་པ་ལྟ་བུའོ། །
གསུམ། ལོ་རྒྱུས་ཁྲོད་ཀྱི་ཡང་དག་ཉམས་མྱོང་དཔེ་ལ་བཀོད་ནས་བརྗོད་
དོན་ལེགས་པར་བསྟན་པ། དཔེར་ན། རབ་ཏུ་བྱེད་པ་གཉིས་པ་ལས། །
ཆེན་པོས་དགྲ་ལ་བྱམས་བྱས་ན། ། དགྲ་ཉིད་དེ་ཡི་དབང་དུ་འགྱུར། །
མང་བོ་བཀུར་བས་ཀུན་བསྐྱངས་པས། ། ཀུན་གྱིས་རྒྱལ་པོར་དབང་བསྐུར་



178
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
རོ། །
ཞེས་པར་མཚོན་ན། ཆེན་པོ་སྟེ་རྒྱལ་པོའམ་དཔོན་པོ་དག་གིས་ཕས་རྒོལ་
གྱི་དགྲ་རྣམས་བྱམས་པ་དང་བརྩེ་བས་བསྐྱངས་ན་དགྲ་དེ་ཡི་བློ་ ཁ་ཚུར་ལ་
བསྒྱུར་ནས་རང་གི་དབང་དུ་འདུས་པར་འགྱུར་བའི་གནས་ལུགས་དེ། སྔོན་རྒྱ་
གར་གྱི་རྒྱལ་པོ་མང་བཀུར་གྱིས་ཕན་བདེའི་དཔལ་གྱིས་སྐྱེ་བོ་ཐམས་ཅད་རིས་
མེད་དུ་བསྐྱངས་པས། སྐྱེ་བོ་ཐམས་ཅད་མང་བཀུར་རྒྱལ་པོའི་ཞབས་ལ་འདུས་
ནས་གང་ཉིད་རྒྱལ་པོར་བཀུར་བའི་ལོ་རྒྱུས་ཀྱི་ཉམས་མྱོང་དེ་ཡིས་མཚོན་པར་
བྱས་པ་ལྟ་བུའོ། ། །
གཞན་ཡང་། ལེགས་བཤད་ཀྱི་བསྟན་བཅོས་འདི་ཉིད་མངོན་བརྗོད་
དང་བརྡ་རྙིང་གིས་མ་བཅིངས་བ་དང་། ཤོ་ལོ་ཀའི་ཚིག་རྐང་ཕལ་ཆེ་བ་ཞིག་
ཚེག་བར་བདུན་མ་ཡིན་པ། བརྗོད་བྱ་གཅིག་ལ་དཔེ་དོན་ཟུང་འབྲེལ་ཡིན་པ།
གོ་བདེ་ལ་བདེན་པའི་གནས་ལུགས་དང་མཐུན་པའི་ཐུན་མོང་མ་ཡིན་པའི་རྩོམ་
སྟངས་ཁྱད་ཆོས་ཀྱང་ཐོན་ཡོད། མདོར་ན། ས་སྐྱ་ལེགས་བཤད་ནི་བོད་ཀྱི་
རྩོམ་རིག་ལོ་རྒྱུས་སྟེང་ཐོག་དང་པོར་བྱུང་བའི་ལེགས་བཤད་ཀྱི་བསྟན་བཅོས་
ཁྱད་དུ་འཕགས་པ་ཞིག་ཡིན་ཞིང༌། ལེགས་བཤད་འདི་ཉིད་ཀྱི་ཤུགས་རྐྱེན་ཟབ་
མོ་ཐེབས་པའི་འོག་ཏུ། ཕྱིས་སུ་བསོད་ནམས་གྲགས་པས་མཛད་པའི་མཁས་པ་
དང་བླུན་པོ་བརྟག་པའི་བསྟན་བཅོས་དགེ་ལྡན་ལེགས་བཤད་པད་དཀར་ཆུན་
པོ་དང་། འཇུ་མི་ཕམ་རྒྱ་མཚོས་མཛད་པའི་རྒྱལ་པོ་ལུགས་ཀྱི་བསྟན་བཅོས་ས་
གཞི་སྐྱོང་བའི་རྒྱན་དང་། གུང་ཐང་བསྟན་པའི་སྒྲོན་མེས་མཛད་པའི་ཆུ་ཤིང་
བསྟན་བཅོས་སོགས་རིམ་པར་བྱུང་ནས། གངས་ཅན་གྱི་རྩོམ་རིག་བང་མཛོད་
ཁྲོད་དུ་ལེགས་བཤད་ཀྱི་བསྟན་བཅོས་ཇི་སྙེད་ཅིག་འཕེལ་རྒྱས་སུ་སོང་ངོ༌། །



བོད་ཀྱི་སྔ་དར་རྩོམ་རིག
179
དོན་ཚན་ལྔ་བ། བྱང་ཆུབ་སེམས་དཔའ་
རྟག་ཏུ་ངུའི་རྟོགས་བརྗོད།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
གངས་ཅན་མཁས་པའི་གཙུག་རྒྱན། ཁམས་གསུམ་ཆོས་ཀྱི་རྒྱལ་པོ་ཤར་
ཙོང་ཁ་པ་ཆེན་པོ་བློ་བཟང་གྲགས་པ་མཆོག་ནི་སྤྱི་ལོ་1357ལོའི་ཧོར་ཟླ་བཅུ་
བའི་ཚེས་བཅུའི་ཉིན་གྱི་སྔ་དྲོའི་ཆར། མཚོ་སྔོན་ཞིང་ཆེན་གྱི་ཟི་ལིང་གྲོང་ཁྱེར་
དང་ཐག་ཉེ་བའི་ཙོང་ཁའི་ཡུལ་དུ། ཡབ་ཀླུ་འབུམ་དགེ་དང་ཡུམ་ཤིང་བཟའ་
ཨ་ཆོས་གཉིས་ཀྱི་སྲས་སུ་བཀྲ་ཤིས་པའི་ལྟས་བཟང་བོ་དང་བཅས་ལེགས་པར་
འཁྲུངས་སོ། ། ཡབ་ཡུམ་གཉིས་ལ་སྲས་དྲུག་ཡོད་པ་ལས་ཁོང་རིན་པོ་ཆེ་ནི་སྤུན་
བཞི་བ་ཡིན་ལ། ཁོང་དགུང་ལོ་གསུམ་ལ་བཞེས་སྐབས། ཤ་བ་རི་རྫོང་དུ་ཀརྨ་
རོལ་བའི་རྡོ་རྗེ་ལས་དགེ་བསྙེན་གྱི་སྡོམ་པ་བཞེས་ཏེ་མཚན་ལ་ཀུན་དགའ་སྙིང་
བོ་གསོལ། དགུང་ལོ་བདུན་ལ་བཞེས་སྐབས། བྱ་ཁྱུང་དགོན་པ་རུ་ཆོས་རྗེ་
དོན་གྲུབ་རིན་ཆེན་གྱི་དྲུང་དུ་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་མཚན་ལ་
བློ་བཟང་གྲགས་པ་ཞེས་གསོལ། དེ་ནས་བགྲང་བྱ་དགུའི་རིང་ལ། ཆོས་རྗེ་
དོན་གྲུབ་རིན་ཆེན་མཆོག་གི་སྐུ་མདུན་དུ་གུས་རྟག་སྦྱོར་བའི་བརྩོན་འགྲུས་ཀྱིས་
ཆོས་དང་རིག་གནས་ལ་སློབ་གཉེར་ལེགས་པར་མཛད་ནས་བཞུགས་པ་དང༌།
དགུང་ལོ་བཅུ་དྲུག་བཞེས་སྐབས། ཆོས་རྗེ་དོན་གྲུབ་རིན་ཆེན་གྱིས་ལེགས་པར་
བསྐུལ་བ་དང་། ཁྱད་པར་དུ་རང་ཉིད་ཀྱི་ཐུགས་ལ་ཕེབས་པར་དགོངས་པའི་
སྤྲོ་ཤུགས་བཟློག་ཏུ་མེད་པ་སྐྱེས་ནས། དགུང་ལོ་བཅུ་བདུན་བཞེས་སྐབས་ཏེ།



180
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆུ་གླང་གི་ལོའི་སྟོན་ཁ་དེར་དབུས་ལྗོངས་སུ་ཞབས་ཀྱི་པདྨོ་བསྐྱོད་དོ། །
དབུས་ལྗོངས་སུ་ཕེབས་རྗེས་ལོ་ངོ་དྲུག་གི་རིང་ལ་རིམ་ གྱིས་འབྲི་ཁུང་
དཔལ་གྱི་ནགས་ཁྲོད་དང༌། གསང་ཕུ་བདེ་བ་ཅན། མྱང་སྟོད་དང་། ཞྭ་ལུ།
སྣར་ཐང་དང་། ས་སྐྱ། བོ་དོང་སོགས་སུ་ཕེབས་ནས། ལོ་ཙཱ་བ་མཁན་ཆེན་
རིན་ཆེན་རྣམ་རྒྱལ་དང༌། ས་བཟང་པཎ་ཆེན་མ་ཏི་བ། དབུ་མ་བ་བརྩོན་
འགྲུས་སེངྒེ། ལྷོ་བྲག་གྲུབ་ཆེན་ནམ་མཁའ་རྒྱལ་མཚན། རྗེ་རེད་མདའ་བ།།
བྲ་གོར་མཁན་ཆེན་ཆོས་སྐྱོང་བཟང་བོ་སོགས་བླ་ན་མཐོ་བའི་མཁས་གྲུབ་སྐྱེས་
ཆེན་དམ་པ་བཅུ་ཕྲག་ལྷག་གི་ཞབས་སྤྱི་བོས་ལེགས་ པར་བསྟེན་ནས། མདོ་
སྔགས་རིག་ གནས་ དང་ བཅས་པའི་ གཞུང་ལུགས་མཐའ་ དག་ལ་ ཐོས་ པ་ རྒྱ་
མཚོའི་ཕ་རོལ་ཏུ་ཕྱིན་པར་མཛད་པ་དང༌། ཐོས་བསམ་སྒོམ་གསུམ་གྱི་རིམ་པ་
བརྒྱུད་དེ་འཆད་པ་དང༌། རྩོད་པ། རྩོམ་པ་གསུམ་གྱི་རྨད་བྱུང་འཕྲིན་ལས་
ཀྱིས་སངས་རྒྱས་བསྟན་པ་ཉིན་མོ་ལྟར་གསལ་བར་མཛད་པས། མཁས་པའི་
གྲགས་སྙན་ ཕྱོགས་ ཀུན་ ཏུ་ ཁྱབ་ བོ། ། དགུང་ལོ་ སོ་ གཉིས་ བཞེས་ སྐབས།
བསྟན་བཅོས་ མངོན་ པར་རྟོགས་ པའི་ རྒྱན་ འགྲེལ་ བ་ དང༌ བཅས་ པའི་རྣམ་
བཤད་ཆེན་མོ་ལེགས་བཤད་གསེར་གྱི་ཕྲེང་བ་བརྩམས་པ་དང་། སྤྱི་ལོ་1401ལ་
བྱང་ཆུབ་ལམ་རིམ་ཆེན་མོ་རྩོམ་འགོ་བཙུགས་ཤིང་། སྤྱི་ལོ་1402ལ་བརྩམས་
ནས་ཡོངས་སུ་གྲུབ། སྤྱི་ལོ་1406ལ་གསང་སྔགས་ལམ་རིམ་ཆེན་མོ་བརྩམས་
ནས་ཡོངས་སུ་གྲུབ་བོ། ། དེ་ལ་ངག་དབང་མཁྱེན་རབ་བཟང་བོས། །
མཁྱེན་བརྩེ་ནུས་པའི་བསིལ་རིའི་སྤོར་འགྱིང་ཐོས་བསམ་སྒོམ་པའི་ལུས་
སྟོབས་རྒྱས། ། འཆད་རྩོད་རྩོམ་པའི་ང་རོ་ཆེར་སྒྲོགས་མཁས་བཟང་བོའི་གཡུ་
རལ་ངོམ། ། རྒོལ་ངན་ལོག་སྨྲའི་སོ་ཅན་ལྟོ་བ་ ཐལ་འགྱུར་སྡེར་མོས་འདྲལ་
མཛད་པ། ། ཁྱབ་བདག་འཇམ་དབྱངས་བླ་མ་བློ་བཟང་གྲགས་པ་གདོང་ལྔའི་
དབང་བོས་སྐྱོངས། །
ཞེས་བསྔགས་ཤིང་གསོལ་བ་ལྟར་རོ། །



བོད་ཀྱི་སྔ་དར་རྩོམ་རིག
181
དེ་ནས་ལྷ་སར་སྨོན་ལམ་ཆེན་མོ་གསར་དུ་འཛུགས་པའི་ཡོ་བྱད་སྣ་ཚོགས་
སྟ་གོན་མཛད་དེ། ར་ས་འཕྲུལ་སྣང་གི་གཙུག་ལག་ཁང་གི་རྟེན་དང་བརྟེན་པ་
བཅས་ལ་ཞིག་གསོ་དང་སྐུ་བརྙན་ལ་ན་བཟའ། རྒྱལ་མཚན་དང་། བ་དན་ལ་
སོགས་པའི་མཆོད་པའི་བྱེ་བྲག་བསམ་གྱིས་མི་ཁྱབ་པ་རྣམས་ཚགས་སུ་ཆུད་པར་
མཛད། རྗེ་ཉིད་དགུང་ལོ་ང་གསུམ་བཞེས་སྐབས། (སྤྱི་ལོ1409)རབ་བྱུང་
བདུན་པའི་ས་གླང་ལོའི་ཧོར་ཟླ་དང་པོའི་ཚེས་གཅིག་ནས་བཅོ་ལྔའི་བར་ཆོ་
འཕྲུལ་ཆེན་མོའི་དུས་མཆོད་ཀྱི་མཆོད་པ་དངོས་གཞི་མཛད་ལ། དེའི་དུས་སུ་
ཕྱོགས་སོ་སོ་ནས་ཕེབས་པའི་དགེ་འདུན་བརྒྱད་སྟོང་ལྷག་ཞལ་འཛོམས་བྱུང་བ་
ལ་ཧོར་ཟླ་དང་པོའི་ཚེས་གཅིག་ཉིན་རྗེ་བདག་ཉིད་ཆེན་པོ་ཉིད་ཀྱིས་བསྙེན་
བཀུར་མཛད་ཅིང་། ཇོ་བོ་ཤཱཀྱ་མུ་ནེའི་སྣང་བརྙན་ལ་རིན་ཆེན་ས་ལེ་སྦྲམ་གྱི་
དབུ་རྒྱན། རིན་པོ་ཆེ་སྣ་ཚོགས་པས་ཕྲ་བཀོད་པ་གསེར་གྱི་དར་དཔྱངས་དང་
བཅས་ལེགས་པར་ཕུལ་བ་དང་། ཇོ་བོ་མི་བསྐྱོད་རྡོ་རྗེ་དང༌། ཐུགས་རྗེ་ཆེན་པོ་
བཅུ་གཅིག་ཞལ་ལ་དངུལ་དཀར་གྱི་དབུ་རྒྱན་བཟོ་བཀོད་རྨད་དུ་བྱུང་བ་འབུལ་
བར་མཛད་པ་སོགས་མཆོད་པའི་སྤྲིན་བཟང་བསམ་གྱིས་མི་ཁྱབ་པས་དཀྲིགས་
ཤིང༌། མདོ་དང་རྒྱུད་སྡེ་ནས་བྱུང་བའི་ཆོ་ག་རྣམ་པར་དག་པས་ལེགས་པར་
མཆོད་དེ་ཕྱོགས་བཅུའི་རྒྱལ་བ་སྲས་དང་བཅས་པ་ཡོངས་སུ་མཉེས་པར་མཛད་
དོ། ། དེ་ནས་ལྷ་སའི་ཤར་བྱང་ས་ཁུལ་དབང་བསྐུར་རིའི་ལྡེབས་སུ་(དེང་སང་
སྟག་རྩེ་རྫོང་ཁོངས་ལ་གཏོགས)དགའ་ལྡན་རྣམ་པར་རྒྱལ་བའི་གླིང་ལེགས་པར་
བཏབ་པ་དང་། དེ་ནས་རིམ་བཞིན་བདེ་ཆེན་གསང་སྔགས་མཁར་ཕྱག་བཏབ་
ཅིང༌། སེ་ར་འབྲས་སྤུངས་དང་རྒྱུད་གྲྭ་སྟོད་སྨད་འཛུགས་པའི་བཀོད་པ་བཅས་
མཛད་ལ། རྒྱལ་ཚབ་དར་མ་རིན་ཆེན། མཁས་གྲུབ་དགེ་ལེགས་དཔལ་བཟང་།
དགེ་འདུན་གྲུབ་སོགས་སློབ་མ་མང་དུ་བསྐྱངས་ནས། རི་བོ་དགེ་ལྡན་པའི་གྲུབ་
མཐའ་གསར་འཛུགས་མཛད་པ་དང་ཞྭ་སེར་བསྟན་པ་ས་སྟེང་ན་འགྲན་པའི་ཟླ་
དང་བྲལ་བར་གྱུར་ཏོ། །



182 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་ལྟར། རྗེ་བདག་ཉིད་ཆེན་ པོ་ འདི་ ཉིད་ཀྱིས་ མཁས་ བཙུན་བཟང་
གསུམ་དང་ཐོས་བསམ་སྒོམ་གསུམ། འཆད་རྩོད་རྩོམ་གསུམ་གྱི་འཕྲིན་ལས་
བརྗོད་ཀྱིས་མི་ལང་ཞིང་བསམ་གྱིས་མི་ཁྱབ་པ་མཛད་པ་དང་། དགུང་ལོ་དྲུག་
ཅུ་རེ་གསུམ་བཞེས་པའི་སྤྱི་ལོ་1419ལ་སྐུ་མྱ་ངན་ལས་འདས་ནས་དགོངས་པ་
ཆོས་དབྱིངས་སུ་འཐིམས་པའོ། ། དེ་ཡང་རྗེ་བདག་ཉིད་ཆེན་པོའི་གསུང་གི་
མཛད་པའི་སྐོར་ལ་ཁྱོན་བསྡོམས་བསྟན་བཅོས་པོ་ཏི་བཅུ་དགུ་ཡོད་ཅིང༌། དེའི་
ཁྲོད་ན་སྙན་རྩོམ་དང་རྟོགས་བརྗོད། བསྟོད་པ། གསོལ་འདེབས། འཕྲིན་
ཡིག སྨོན་ལམ། ཞལ་གདམས་སོགས་བརྒྱ་ཕྲག་ལྷག་བཞུགས། །
རྟོགས་བརྗོད་ཀྱི་སྐོར་ལ། བྱང་ཆུབ་སེམས་དཔའ་སེམས་དཔའ་ཆེན་པོ་
རྟག་ཏུ་ངུའི་རྟོགས་པ་བརྗོད་པ་སྙན་ངག་དཔག་བསམ་གྱི་ལྗོན་པ་དང༌། བྱང་
ཆུབ་སེམས་དཔའ་སེམས་དཔའ་ཆེན་པོ་གྲགས་པ་བྱང་ཆུབ་དཔལ་བཟང་བོའི་
རྟོགས་པ་བརྗོད་པའི་སྙན་ངག་བྱིན་རླབས་ཀྱི་ལྷུན་པོ་དང༌། རང་གི་རྟོགས་པ་
བརྗོད་པ་རྟོགས་བརྗོད་འདུན་ལེགས་མ་བཅས་བཞུགས། །
བསྟོད་པའི་སྐོར་ལ། སངས་རྒྱས་བཅོམ་ལྡན་འདས་འཇིག་རྟེན་ཐམས་
ཅད་ཀྱི་མ་འདྲིས་པའི་མཛའ་བཤེས་ཆེན་པོ་སྟོན་པ་བླ་ན་མེད་པ་ལ་ཟབ་མོ་རྟེན་
ཅིང་འབྲེལ་བར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་
པའི་སྙིང་བོ་དང་། ལྷ་དང་བཅས་པའི་འཇིག་རྟེན་ཀུན་གྱི་སྐྱབས་གཅིག་པུ་
རྒྱལ་བ་བྱམས་པ་མགོན་པོ་ལ་སྨྲེ་སྔགས་ཀྱི་སྒོ་ནས་བསྟོད་པ་ཚངས་པའི་ཅོ་པན་
དང་། རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་
བྱེད་པའི་བསྟོད་སྤྲིན་རྒྱ་མཚོ་དང་། བཅོམ་ལྡན་འདས་གཙུག་ཏོར་རྣམ་རྒྱལ་མ་
ལ་བསྟོད་པ་འཆི་མེད་གྲུབ་པ་བཅས་ཡོངས་སུ་གྲགས་པའི་བསྟོད་ཆེན་བཞི་དང་།
གཞན་ཡང་སྒྲ་དབྱངས་ལྷ་མོ་དབྱངས་ཅན་མའི་བསྟོད་པ་དང༌། ཆོས་རྗེ་གྲགས་
པ་བྱང་ཆུབ་ཀྱི་བསྟོད་པ་སོགས་བཞུགས་པ་ཡིན་ནོ། ། །
དེ་དག་ལས་སྙན་ངག་རྣམས། རྒྱན་རྣམ་པ་སྣ་ཚོགས་ཀྱིས་བརྒྱན་ཅིང་།



བོད་ཀྱི་སྔ་དར་རྩོམ་རིག
183
རོ་ཉམས་ཕུན་སུམ་ཚོགས་པའི་བསུང་ངད་འཐུལ་བ་དང་། རྣ་བར་སྙན་ཞིང་
ཡིད་འཕྲོག་ལ། རང་གི་ཐུན་མོང་མ་ཡིན་པའི་རྨད་བྱུང་སྒྱུ་རྩལ་གྱི་ཁྱད་ཆོས་
དང་ལྡན་པ་ཡིན་ཏེ། འཇམ་དབྱངས་བསྟོད་སྤྲིན་རྒྱ་མཚོ་ལས།
བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་
མཆོག་ཏུ་མཛེས་པ་ཁྱོད་ཀྱི་སྐུ། ། ནམ་མཁའི་མཐས་གཏུགས་གཏུགས་པ་མེད་
པའི་ཞིང་མཆོག་ཀུན་དུ་དུ་མའི་འགྲོ་ལ་མིག་འཕྲུལ་བཞིན། ། ལ་ལར་བལྟམ་
ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། ། བཀོད་
པ་མཆོག་འདི་འདི་དང་གཞན་དུ་མ་ལུས་འགྲོ་ཀུན་ཀུན་མཁྱེན་གྱུར་ཀྱང་བརྗོད་
མི་ནུས། ། ཕྱོགས་བཅུའི་ཞིང་ཀུན་ཀུན་ནས་འགེབས་པའི་སྒྲ་སྐད་སྐད་ཀྱི་དབྱེ་
བ་མཐའ་ཡས་པ། ། སེམས་ཅན་ཀུན་ཡིད་ཡིད་དང་མཐུན་པར་ཚིམ་བྱེད་བྱེད་
པོའི་གསུངས་ཀྱང་ཟིལ་གནོན་པ། ། ཁྱོད་ཀྱི་གསུང་དབྱངས་དབྱངས་ཀྱི་ང་
རོའི་དཀྱིལ་འཁོར་འཁོར་བ་སྲིད་དུ་རྒྱུན་ཆགས་པའི། ། སྙན་པའི་གསུང་གང་
གང་གི་རྣ་བའི་ལམ་དུ་ལྷུང་ན་ན་རྒ་འཆི་བ་འཕྲོག་པར་བྱེད། ། དངོས་འཛིན་
ཆང་གིས་རབ་ཏུ་མྱོས་པས་བླང་དོར་དཔྱོད་པའི་བློ་གྲོས་ཉམས། ། ཉོན་མོངས་
གདུག་པའི་སྣ་ཡི་ལག་པས་དགེ་བའི་ལྗོན་པ་ཀུན་ཏུ་འཇོམས། ། སྲེད་པའི་
ཞགས་པས་ཡིད་ནི་དྲངས་པས་རྙེད་བཀུར་གླང་མོའི་ཕྱིར་འབྲང་བ། ། བག་
མེད་ནགས་ཁྲོད་ཀུན་ཏུ་རྒྱུ་བའི་གདུལ་དཀའི་ཡིད་ཀྱི་གླང་བོ་ཆེ། ། དྲན་ཤེས་
བག་ཡོད་ཐག་པས་དམ་བཅིངས་ནས། ། ཡང་དག་རིག་པའི་ལྕགས་ཀྱུ་རྣོན་པོ་
ཡིས། ། འཕགས་མཆོག་བྱེ་བས་བགྲོད་ཅིང་བསྔགས་པ་ཡི། ། རྟེན་འབྲེལ་དམ་
པའི་ལམ་བཟང་སྲོལ་དུ་བཙུད། ། བྱུ་རུའི་མདངས་དང་འདྲེས་པའི་གསེར་
ཟངས་མདོག ། མདོག་ལེགས་ཤེས་བྱ་མ་ལུས་ལྷང་ངེར་མཁྱེན། ། མཁྱེན་རབ་
དབང་ཕྱུག་འཇམ་དབྱངས་འགྲོ་བའི་སྐྱབས། ། སྐྱབས་མཆོག་ཁྱོད་ཀྱིས་རབ་
འབྱམས་ཤེས་རབ་སྩོལ། །
ཅེས་རྣ་བར་འཇེབས་ཤིང་ཡིད་དབང་འཕྲོག་པའི་སྡེབ་ལེགས་སྙན་ངག་



184
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གི་སྒྲ་རྒྱན་ལ་ལེགས་པར་བཅིངས་ནས་བརྩམས་པ་ལྟ་བུའོ། །
གོང་ནས་མདོར་བསྡུས་སུ་བཤད་པ་འདི་ནི་རྗེ་ཙོང་ཁ་པ་བློ་བཟང་གྲོགས་
པའི་ལོ་རྒྱུས་ཡིན་ཞིང་། ང་ཚོས་ཁོང་གི་ལོ་རྒྱུས་འདི་ལས་ཤེས་ཐུབ་པ་ནི། ཁོང་
ནི་སངས་རྒྱས་བསྟན་པའི་གསེར་རིའི་སྟེང་ལ་རྨད་བྱུང་འཕྲིན་ལས་མཆོག་གི་
འོད་ཟེར་ལམ་ལམ་འགྱེད་པའི་ཆོས་ཀྱི་ཉི་མའམ་སངས་རྒྱས་གཉིས་པ་ཡིན་ལ།
གངས་ཅན་གྱི་ལྗོངས་འདིར་མཉམ་པ་མེད་པའི་རི་བོ་དགེ་ལྡན་པའི་གྲུབ་མཐའ་
གསར་འཛུགས་མཛད་པའི་ཆོས་ཀྱི་རྒྱལ་པོ་དང་། འཆད་རྩོད་རྩོམ་གསུམ་གྱི་
འཕྲིན་ལས་རྒྱ་ཆེར་སྤེལ་བའི་གངས་ཅན་མཁས་པའི་གཙུག་རྒྱན་ཡིན་པ་དེ་རེད།
གཉིས་པ། རྟག་ཏུ་ངུའི་རྟོགས་བརྗོད་ཀྱི་བརྗོད་
དོན་དང་བསམ་བློའི་རང་བཞིན།
དེ་ཡང་རྟག་ཏུ་ངུའི་རྟོགས་པ་བརྗོད་པ་སྙན་ངག་དཔག་བསམ་གྱི་ལྗོན་པ་
ཞེས་པ་འདི་ནི། རྩོམ་པ་པོས་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱུད་
སྟོང་བ་ལས། བྱང་ཆུབ་སེམས་དཔའ་ཆེན་པོ་རྟག་ཏུ་ངུས་སྔོན་ཤེས་རབ་ཀྱི་ཕ་
རོལ་ཏུ་ཕྱིན་པ་འཚོལ་བ་ན་ཇི་ལྟར་ཡོངས་སུ་བཙལ་བའི་ལོ་རྒྱུས་ཏེ། ཇི་སྐད་དུ།
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་
གསོལ་ཏོ། ། བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་
པོ་རྟག་དུ་ངུས་སྔོན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཚོལ་བ་ན། ཇི་ལྟར་
ཡོངས་སུ་བཙལ་བ་ལགས། དེ་སྐད་ཅེས་གསོལ་བ་དང༌། བཅོམ་ལྡན་འདས་
ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་བསྩལ་ཏོ། ། དེ་སྐད་
བྱང་ཆུང་སེམས་དཔའ་རྟག་ཏུ་ངུས་ཤེས་རབ་ཀྱི་ཕ་རོལ་ཏུ་ཕྱིན་པ་ཇི་ལྟར་
བཙལ་བའི་ལོ་རྒྱུས་གཞིར་བཟུང་སྟེ། ཚིགས་བཅད་ལྷུག་སྤེལ་མའི་ལམ་ནས་



བོད་ཀྱི་སྔ་དར་རྩོམ་རིག
185
རྟོགས་བརྗོད་ཀྱི་ཚུལ་དུ་བརྩམས་པ་ཞིག་གོ ། རྟོགས་བརྗོད་འདིའི་བརྗོད་
དོན་གོ་བདེའི་ཚིག་གིས་མདོར་བསྡུས་ན་འདི་ལྟར་ཡིན་ཏེ།
སྔོན་བྱང་ཆུབ་སེམས་དཔའ་རྟག་ཏུ་ངུས་ཤེས་རབ་ཀྱི་ཕ་རོལ་ཏུ་ཕྱིན་པ་
བཙལ་བའི་ཆེད་དུ་ལུས་ངལ་བ་དང༌། གཉིད་དང་རྨུགས་པ་དང་། བཟའ་བ་
དང་བཅའ་བ་དང་། ཉིན་མོ་དང་མཚན་མོ་དང་། ཚ་བ་དང་གྲང་བ་སོགས་
ཡིད་ལ་མ་ཤར་ཞིང་། ཕྱོགས་དང་ཕྱོགས་མཚམས་སུ་མ་བལྟས་པར་ཡུལ་ ཤར་
ཕྱོགས་སུ་སོང་སོང་བ་ན། དེའི་མདུན་དུ་དེ་བཞིན་གཤེགས་པའི་སྐུ་གཟུགས་
ཤིན་ཏུ་མཛེས་པ་ལྟ་ན་སྡུག་པ། མཐོང་བ་ཙམ་གྱིས་ཡིད་འཕྲོག་པ་ཞིག་བྱོན་
ནས། ལེགས་སོ་ལེགས་སོ། རིགས་ཀྱི་བུ་ཤར་ཕྱོགས་སུ་སོངས་ཤིག འདི་
ནས་དཔག་ཚད་ལྔ་བརྒྱར་སོང་བའི་ས་ན་གྲོང་ཁྱེར་སྤོས་ལྡན་ཞེས་བྱ་བ་ཡོད་དེ།
དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འཕགས་ཞེས་བྱ་བ་
བཞུགས་སོ། ། དེ་ནི་ཡུན་རིང་བོར་ཁྱེད་ཀྱི་དགེ་བའི་བཤེས་གཉེན་ཡིན་པས།
རིང་བོར་མི་ཐོགས་པར་དེ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་ཐོས་པར་འགྱུར་
རོ་ཞེས་བཀའ་བསྩལ་ཏོ། ། ་
དེ་ནས་བྱང་ཆུབ་སེམས་དཔའ་རྟག་ཏུ་ངུས་ཡིད་ལ་གཞན་ཅི་ཡང་མ་
བསམ་པར། དམིགས་པའི་ཚང་ཚིང་མ་ལུས་པར་སྲེག་པར་བྱེད་པའི་དུས་
མཐའི་ཉིན་བྱེད། བློ་གྲོས་ཀྱི་མིག་ལྡོངས་པ་རྣམས་ལ་ཤེས་རབ་ཀྱི་མིག་སྦྱིན་
པར་བྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འཕགས་དེ་
བདག་གིས་དུས་ནམ་ཞིག་ན་མཐོང་བར་འགྱུར་རམ་སྙམ་དུ་ཡིད་ལ་བྱེད་ཀྱིན་
ཡུལ་ཤར་ཕྱོགས་ སུ་ སོང་སོང་བ་ན་འདི་ལྟར་བསམ་ སྟེ། བདག་ནི་ཤིན་ ཏུ་
དབུལ་བར་གྱུར་ པས་བྱང་ཆུབ་སེམས་དཔའ་ཆོས་འཕགས་ལ་གོས་ རིན་པོ་
ཆེའམ། གསེར་དང་དངུལ་དང་། མུ་ཏིག་དང་བྱུ་རུ་དང༌། མུ་མེན་དང་
བཻཌཱུརྱ་ལ་སོགས་པའི་རིགས་སམ། སྤོས་དང་མེ་ཏོག་དང་། ཕྲེང་བ་དང་བྱུག་
པ་དང༌། བདུག་པ་ལ་སོགས་པའི་བསྙེན་བཀུར་བྱེད་པའི་མཆོད་རྫས་ནི་བདག་



186
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལ་མེད། བདག་འདི་བཞིན་དུ་བྱང་ཆུབ་སེམས་དཔའ་ཆོས་འཕགས་ཀྱི་དྲུང་དུ་
སོང་ན་ནི། བདག་གིས་ཚུལ་མ་ཡིན་པར་བྱས་པ་ཡིན་ནོ་སྙམ་དུ་གྲོང་ཁྱེར་ཞིག་
ལ་སོང་སྟེ། ཕངས་པ་དང་འགྱོད་པ་མེད་པར་བདག་གི་ལུས་བཙོངས་ཏེ་དེ་ཡི་
རིན་ཐང་གིས་དགེ་བའི་བཤེས་གཉེན་ཆོས་འཕགས་ལ་བསྙེན་བཀུར་བྱེད་དོ་
དགོངས་ནས་གྲོང་ལ་བཞུད་དོ། ། དེ་ནས་རྟག་ཏུ་ངུས་རང་ཉིད་ཀྱི་ལུས་བཙོང་
བར་འདོད་ནས་གྲོང་ཁྱེར་གྱི་བཞི་མདོ་ཞིག་ཏུ་བསྡད་ནས། སུ་ལ་བདག་གི་
ལུས་འདི་མཁོ། སུ་ལ་བདག་གི་ལུས་འདི་དགོས་ཞེས་ཡང་ཡང་སྐད་བརྒྱབ།
ཡིན་ནའང་སུ་ཞིག་ཀྱང་མ་སླེབས་པས། ཀྱེ་མ་བདག་ནི་སྐལ་བ་དམན་པ་ཞིག་
གོ་སྙམ་དུ་སེམས་ཤིང་འདྲེན་བྱེད་ལས་མཆི་མ་བཞུར་བཞིན་བསྡད་དོ། ། ཚུལ་
དེ་ལྷའི་དབང་བོ་བརྒྱ་བྱིན་གྱིས་མཐོང་ནས། བྱང་ཆུབ་སེམས་དཔའ་རྟག་ཏུ་
ངུའི་ལྷག་པའི་བསམ་པ་བརྟག་པའི་སླད་དུ། བྲམ་ཟེ་ཁྱེའུ་ཞིག་ཏུ་སྤྲུལ་ནས་
དེའི་མདུན་དུ་སླེབས་ཏེ། རིགས་ཀྱི་བུ་ཁྱོད་ཅིའི་ཕྱིར་དུ་ཡིད་ཁོང་དུ་ཆུད་ཅིང་
མིག་ནས་མཆི་མ་བཞུར་བ་ཡིན་ཞེས་སྨྲས་པ་ལ། རྟག་ཏུ་ངུས། བདག་གིས་
ཤེས་རབ་ཀྱི་ཕ་རོལ་ཏུ་ཕྱིན་པ་འཚོལ་བའི་ཕྱིར་དུ་རང་གི་ལུས་བཙོངས་ནས་
དེའི་རིན་ཐང་གིས་ལེགས་སྐྱེས་ ཤིག་ཉོས་ཏེ་བྱང་ཆུབ་ སེམས་དཔའ་སེམས་
དཔའ་ཆེན་པོ་ཆོས་འཕགས་ལ་བཀུར་བསྟི་བྱ་སྙམ་པ་ཡིན་ཡང་། བདག་གི་
ལུས་ཉོ་མཁན་སུ་ཡང་མ་རྙེད་པས། དེའི་སླད་དུའོ་ཞེས་སྨྲས། དེ་ནས་བྲམ་ཟེ་
ཁྱེའུ་དེས། བདག་གིས་མཆོད་སྦྱིན་དང་སྦྱིན་བསྲེག་སྒྲུབ་པའི་རྫས་མིའི་ཤ་དང་།
སྙིང་དང་། ཁྲག་དང་། རྐང་དང་རུས་པ་ལ་སོགས་འཚོལ་བ་ཡིན། གལ་ཏེ་
ཁྱོད་ཀྱིས་དེ་དག་བདག་ལ་གཏོང་ནུས་ན། ཁྱོད་ལ་མཁོ་བའི་རིན་པོ་ཆེ་དང་
མཆོད་པའི་རྫས་རྣམས་བདག་གིས་ཁྱོད་ལ་ཅི་འདོད་དུ་སྦྱིན་ནོ་ཞེས་སྨྲས་པས།
རྟག་ཏུ་ངུ་རབ་ཏུ་དགའ་བར་གྱུར་ཏེ། ཚམ་ཚོམ་མེད་པར་རང་གི་བརླ་གཡས་
པ་མཚོན་རྣོན་པོས་ཕུག་པ་དང༌། ཁྲག་ཟགས་བཞིན་རྩིག་པའི་དྲུང་དུ་རུས་པ་
གཅོག་ཏུ་ཕྱིན་ནོ། །



བོད་ཀྱི་སྔ་དར་རྩོམ་རིག །
187
ཚུལ་དེ་ཡུལ་དེའི་ཚོང་དཔོན་གྱི་བུ་མོ་གཟུགས་མཛེས་ཤིང་ལྟ་ན་སྡུག་པ།
ལང་ཚོ་དར་ལ་བབ་པ། མིག་ཟུང་ཨུཏྤལ་སྔོན་པོ་འདྲ་བ། སྐྲ་མཐོན་མཐིང་གི་
མདོག་འཛིན་པ། ནུ་མ་རབ་ཏུ་རྒྱས་པ། དགའ་ཚལ་གྱི་ལྷའི་བུ་མོ་ལྟ་བུ་ཞིག་
ཡོད་པ་དེ་རང་གི་ཕའི་ཁང་བའི་ཡང་ཐོག་གི་སྟེང་ན། གཞོན་ནུ་མ་འཁོར་བརྒྱ་
ཕྲག་དུ་མས་ཡོངས་སུ་བསྐོར་ཏེ། ཕ་ལ་རོལ་མོ་དཀྲོལ་ ཞིང་གནས་པ་དེས་
མཐོང་བར་གྱུར་ཏོ། ། མཐོང་ནས་ཀྱང་མྱུར་བ་མྱུར་དུ་ཁང་བའི་ཡང་ཐོག་ནས་
མར་བབས་ཏེ་འོངས་ཤིང་། རྟག་ཏུ་ངུའི་རྣམ་པ་མཐོང་བའི་མོད་ལ། ལུས་ནི་
རླུང་གིས་བསྐྱོད་པའི་ལྗོན་ཤིང་ལྟར་འདར་ཞིང་། མིག་ཟུང་ལས་མཆི་མ་བཞུར་
བཞིན། ལང་ཚོ་དར་ལ་བབ་པའི་མི་ལུས་དལ་འབྱོར་རིན་པོ་ཆེ་འདི། ཁྱོད་
ཀྱིས་ཅིའི་ཕྱིར་ཕངས་པ་མེད་པར་བྲམ་ཟེ་འདི་ལ་གཏོང་བ་ཡིན་ཞེས་སྨྲས་པ་ལ།
རྟག་ཏུ་ངུས། སྲིང་མོ་ལགས། བདག་ནི་ཤིན་ཏུ་དབུལ་བས་དགེ་བའི་བཤེས་
གཉེན་བསྟེན་ཕྱིར་མཆོད་པའི་རྫས་མཁོ་བས་ལུས་བྲམ་ཟེ་འདི་ལ་གཏོང་བ་ཡིན་
ཞེས་སྨྲས་པ་ན། ཚོང་དཔོན་གྱི་བུ་མོས། ཁྱོད་ཀྱིས་དེར་བསྙེན་བཀུར་བྱས་ན་
ཡོན་ཏན་ཅི་ཞིག་འཐོབ་བམ་ཞེས་དྲིས་པ་ལ། རྟག་ཏུ་ངུས། སྐྱེ་བོ་ཐམས་ཅད་
ཀྱི་རྒྱན་དུ་འགྱུར་བ་དང་གཏིང་མཐའ་ཟབ་པའི་སྟོང་ཉིད་གསལ་བའི་ཕྱིར་དུ།
རྨད་བྱུང་བརྩོན་འགྲུས་སྐྱེད་ནས་རྣམ་གྲོལ་གྱི་གོ་འཕང་འཐོབ་པར་སྤྲོ་བས་ཡིན་
ཞེས་སྨྲས་སོ། ། དེ་ལ་ཚོང་དཔོན་གྱི་བུ་མོས་འདི་སྙམ་དུ་བསམ་པ། ཀྱེ་མ་སྐྱེས་
བུ་དམ་པ་རྣམས་ཀྱིས་ཆོས་ཀྱི་ཕྱིར་རང་གི་ལུས་ཀྱང་རྩ་ལྟར་འདོར་བར་བྱེད་ན།
ཟང་ཟིང་གི་ལོངས་སྤྱོད་ ལ་ སུ་ ཞིག་ཆགས་ པར་བྱེད། དེ་བས། བྱང་ཆུབ་
སེམས་དཔའ་འདི་ལ་མཁོ་བའི་ནོར་བུ་དང་མུ་ཏིག་དང༌། གསེར་དང་དངུལ་
དང༌། སྤུག་དང་རྡོའི་སྙིང་བོ་དང་། མན་ཤེལ་དང་བྱུ་རུ་དང་། མུ་མེན་དང་
བཻཌཱུརྱ་དང་། གཞན་ཡང་གོས་དང་རྒྱན་ཆ་དང༌། བཟའ་བ་དང་བཅའ་བ་
དང་། མྱང་བ་དང་བལྡག་པར་བྱ་བ་རྣམས་དང་། མེ་ཏོག་དང་བདུག་པ་དང༌
དྲི་བཟང་དང་ཕྱེ་མ་དང༌། རོལ་མོ་ལ་སོགས་པ་ཐམས་ཅད་བདག་གི་ཕ་ཚོང་



188 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དཔོན་གྱི་ཁྱིམ་ནས་བླངས་ཏེ། བྱང་ཆུབ་སེམས་དཔའ་རྟག་ཏུ་ངུ་ལ་བྱིན་ནས།
བདག་ཀྱང་དགེ་བའི་བཤེས་གཉེན་དེར་བལྟ་བ་དང་བསྙེན་བཀུར་བའི་སླད་དུ་
ཕྱི་བཞིན་དུ་འགྲོ་བར་བྱའོ་སྙམ་ནས། རྟག་ཏུ་ངུ་ལ་ཞུས་པ་ན་རྟག་ཏུ་ངུས་ཁས་
བླངས་སོ། ། །
སྐབས་དེར། ལྷའི་དབང་བོ་བརྒྱ་བྱིན་གྱིས་ཀྱང་རྟག་ཏུ་ངུའི་ལྷག་པའི་
བསམ་པ་ལ་དད་པ་སྐྱེས་ནས། སྤྲུལ་བའི་ཁྱེའུའི་ལུས་གཟུགས་མི་སྣང་བར་བྱས་
ཤིང་རང་གི་ལུས་གཟུགས་མངོན་སུམ་དུ་བསྟན་ནས། རིགས་ཀྱི་བུ་བདག་ལ་ཤ་
དང་ཁྲག་དང་རྐང་དག་གིས་དགོས་པ་མེད་དེ། བདག་ཁྱོད་ཀྱི་ཉམས་སད་པའི་
ཕྱིར་འོངས་སོ། ། རིགས་ཀྱི་བུ་ལེགས་སོ་ལེགས་སོ། ། ཁྱོད་ལ་བརྩོན་པ་འདི་ལྟ་
བུ་དང་དོན་དུ་གཉེར་བ་འདི་ལྟ་བུ་ལྡན་ན་ནི་ལེགས་སོ་ལེགས་སོ་ཞེས་སྨྲས་
མཐར་མི་སྣང་བར་གྱུར་ཏོ། །
དེ་ནས་ཚོང་དཔོན་གྱི་བུ་མོས་རྟག་ཏུ་ངུ་ཁྱིམ་དུ་གདན་དྲངས་ནས་ཁོ་མོའི་
ཕ་ལས་གསེར་དང་དངུལ། ནོར་བུ་དང་མུ་ཏིག བྱུ་རུ་དང་མན་ཤེལ། སྤུག་
པ་དང་རྡོའི་སྙིང་བོ། བཻཌཱུརྱ་དང་མུ་མེན། གཞན་ཡང་གདུགས་དང༌རྒྱལ་
མཚན། བ་དན་དང་ཕྱེ་མའི་ཕུར་མ། གོས་རིན་པོ་ཆེ་དང་སྤོས། མེ་ཏོག་དང་
བྱུག་པ། ཞལ་ཟས་དང་རོལ་མོའི་ཚོགས་སོགས་བླངས་ཏེ། རྒྱན་ཆ་ལེགས་པར་
སྤྲས་པའི་གཡོག་མོ་ལྔ་བརྒྱ་དང་། ཡབ་ཡུམ་གཉིས་དང་ཚོང་དཔོན་གྱི་བུ་མོ།
བྱང་ཆུབ་སེམས་དཔའ་རྟག་ཏུ་ངུ་བཅས་ཤིང་རྟ་ལ་བསྡད་ནས་གྲོང་ཁྱེར་ཆེན་པོ་
སྤོས་ལྡན་གྱི་ལམ་ལ་ཆས་སོ། ། །
དེ་ལྟར་སོང་སོང་བ་ལས། རྟག་ཏུ་ངུས་རྒྱང་རིང་བོ་ནས་གྲོང་ཁྱེར་སྤོས་
ལྡན་དེའི་དབུས་ན་བྱང་ཆུབ་སེམས་དཔའ་ཆོས་འཕགས་ཀྱིས་སྐྱེ་བོ་བརྒྱ་སྟོང་དུ་
མ་ལ་ཟབ་ཡངས་ཆོས་ཀྱི་དགའ་སྟོན་འགྱེད་བཞིན་པ་མཐོང་ངོ༌། ། མཐོང་ནས་
ཀྱང་རྒྱང་རིང་ས་ནས་ཤིང་རྟ་ལས་བབས་ཏེ་རྐང་ཐང་དུ་ཕེབས་པ་དང་། དེ་
ནས་རིམ་གྱིས་ཕེབས་པ་ན། རིན་པོ་ཆེ་སྣ་བདུན་ལས་གྲུབ་པའི་གྲོང་ཁྱེར་དེ་



བོད་ཀྱི་སྔ་དར་རྩོམ་རིག
189
མཛེས་ཤིང་ལྟ་ན་སྡུག་པ་དང༌། གྲོང་ཁྱེར་དེར་འབྱོར་བ་རྒྱས་ཤིང་སྐྱེ་བོ་མང་
བོས་གང་བ། ཁོར་ཡུག་ཀུན་ཏུ་འབྲས་ལྡན་གྱི་ལྗོན་ཤིང་རྣམ་པར་བརྒྱན་པ།
བཀོད་ལེགས་ཁང་བཟང་རྣམས་ལ་གསེར་གྱི་དྲིལ་བུ་དང་གཡེར་དྲིལ་གྱི་དྲ་བས་
ཁེབས་པ་ལ་རླུང་གིས་བཏབ་ཚེ་སྙན་པའི་སྒྲ་བར་མེད་དུ་སྒྲོག་གོ ། གྲོང་ཁྱེར་
གྱི་ཕྱི་རོལ་དུ་ཡན་ལག་བརྒྱད་ལྡན་གྱི་མཚེའུ་འཁྱིལ་བ་དང་། མཚེའུ་དེ་དག་གི་
ཁྲོད་ན་མེ་ཏོག་པདྨ་དང་ཨུཏྤལ་སོགས་རྣམ་པར་བཞད་པ་ལས་དྲི་བསུང་ཀུན་ཏུ་
འཐུལ་བ་ལ་སོགས་པའི་མཛེས་སྡུག་བརྗོད་ཀྱིས་མི་ལང་བ་རྣམས་མཐོང་ངོ༌། །
དེ་ནས་རིམ་གྱིས་སོང་བ་ན། བྱང་ཆུབ་སེམས་དཔའ་སེམས་དཔའ་ཆེན་
པོ་ཆོས་འཕགས་རིན་པོ་ཆེའི་ཁྲི་ལ་བཞུགས་ནས་སྐྱེ་བོའི་ཚོགས་དུ་མ་ལ་ཤེས་
རབ་ཀྱི་ཕ་རོལ་ཏུ་ཕྱིན་པ་སྟོན་པ་དང་། སེམས་ཅན་དེ་དག་གིས་ཀྱང་ལ་ལ་ནི་
ལུང་ནོད། ལ་ལ་ནི་ཁ་ཏོན་བྱེད། ལ་ལ་ནི་ཡི་གེར་འབྲི། ལ་ལ་ཚུལ་བཞིན་
ཡིད་ལ་བྱེད་པ་བཅས་སོ་སོར་རྟོགས་པར་བྱེད་པ་ལ་ལེགས་པར་མཇལ་ཞིང་།
རིན་པོ་ཆེ་དང་གོས་རྒྱན་དང༌། མེ་ཏོག་སོགས་བྱང་ཆུབ་སེམས་དཔའ་ཆོས་
འཕགས་ལ་ལེགས་པར་མཆོད་པས་ན། དེ་དག་གང་གི་མཐོང་ཡངས་སུ་གུར་དུ་
ཕུབ་ནས་འདུག་གོ །
དེ་ནས་རྟག་ཏུ་ངུ་དང་ཚོང་དཔོན་གྱི་བུ་མོ་ལ་སོགས་པའི་བུ་མོ་ལྔ་བརྒྱས་
བྱང་ཆུབ་སེམས་དཔའ་ཆོས་འཕགས་ཀྱི་ག་ལ་བར་ཟབ་མོ་སྟོང་བ་ཉིད་ལ་སོགས་
པའི་ཆོས་གསན་ནས་རེ་ཞིག་སོང་བ་དང་བྱང་ཆུབ་སེམས་དཔའ་ཆོས་འཕགས་
སྟན་ལས་བཞེངས་ཏེ་རང་གི་ཕོ་བྲང་དུ་ཕེབས་ནས། ཕོ་བྲང་ནང་དུ་ལོ་བདུན་
གྱི་བར་དུ་ཏིང་ངེ་འཛིན་གཅིག་ལ་སྙོམས་པར་བཞུགས་སོ། །
ལོ་བདུན་གྱི་རིང་ལ། བྱང་ཆུབ་སེམས་དཔའ་རྟག་ཏུ་ངུས་གནོད་སེམས་
དང་། འདོད་པ་དང་། རྣམ་པར་འཚེ་བའི་རྟོག་པ་ཅུང་ཟད་ཙམ་ཡང་ཡིད་ལ་
མ་སྐྱེས་ པར། བྱང་ཆུབ་ སེམས་ དཔའ་ ཆོས་ འཕགས་ ཏིང་ ངེ་ འཛིན་ ལས་
བཞེངས་ནས་བདག་ཅག་ལ་ཆོས་ནམ་ཞིག་སྟོན་པར་འགྱུར་རམ་སྙམ་པ་ཡིད་ལ་



190
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཤར་ནས་བསྡད་དོ། །
དེ་ནས་ཡུན་རིང་འགོར་བ་ན། བྱང་ཆུབ་ སེམས་དཔའ་ཆེན་པོ་ཆོས་
འཕགས་ཞག་བདུན་འགོར་རྗེས་ཏིང་ངེ་འཛིན་ལས་བཞེངས་ཏེ་གྲོང་ཁྱེར་གྱི་
དབུས་སུ་བྱོན་ནས་ཆོས་སྟོན་པར་འགྱུར་རོ་ཞེས་བར་སྣང་གི་ལྷ་རྣམས་ཀྱིས་
བསྒྲགས་པ་རྟག་ཏུ་ངུས་ཐོས་པས། ཡིད་ལ་དགའ་བ་དང་མགུ་བས་ཁེངས་ནས་
ཚོང་དཔོན་གྱི་བུ་མོ་ལ་སོགས་པའི་བུ་མོ་ལྔ་བརྒྱ་དང་བཅས་པས་ས་ཕྱོགས་དེར་
གཙང་སྦྲ་དང་བྱི་དོར་གང་བཟང་བྱས་པ་དང་། རིན་པོ་ཆེའི་ཁྲི་སྟེང་དུ་བུ་མོ་དེ་
དག་གིས་རང་གི་བླ་གོས་ཕུད་དེ་བྱང་ཆུབ་སེམས་དཔའ་ཆོས་འཕགས་བཞུགས་
པའི་གདན་དུ་བཏིང་ངོ༌། ། །
དེ་ནས་རྟག་ཏུ་ངུས་ས་ཕྱོགས་དེར་ཆུ་གཏོར་ནས་ཆག་ཆག་འདེབས་པར་
འདོད་ནས་ཕྱིན་པ་ན། བདུད་སྡིག་པ་ཅན་གྱིས་བར་ཆད་བཟོ་བར་བསམ་ནས་
ཆུ་ཐམས་ཅད་མི་སྣང་བར་བྱས་པས་ས་ཀུན་ཏུ་ཆུ་བཙལ་ཀྱང་མ་རྙེད་དོ། ། དེ་
ལ་བྱང་ཆུབ་སེམས་དཔའ་རྟག་ཏུ་ངུས་མཚོན་རྣོན་པོས་རང་གི་ལུས་ཕུག་ སྟེ་
བཞུར་བའི་ཁྲག་གིས་ས་ཕྱོགས་དེའི་ཁོ་ར་ཁོར་ཡུག་ཏུ་ཆག་ཆག་བཏབ་པ་ལ།
ཚོང་དཔོན་གྱི་བུ་མོ་ལ་སོགས་པའི་བུ་མོ་ལྔ་བརྒྱས་ཀྱང་དེ་ལྟར་མཛད་ནས་བྱང་
ཆུབ་སེམས་དཔའ་ཆོས་འཕགས་ལ་བསུ་བ་མཛད་པ་ན། ལྷའི་དབང་བོ་བརྒྱ་
བྱིན་དེ་དག་གི་བླ་ན་མེད་པའི་མཛད་སྤྱོད་ལ་ངོ་མཚར་ཞིང་མོས་གུས་སྐྱེས་ནས་
ས་ལ་གཏོར་བའི་ཁྲག་དེ་རྣམས་ལྷའི་ཙན་དན་གྱི་ཆུ་ལ་བྱིན་གྱིས་བརླབས་སོ། །
དེ་ནས་བྱང་ཆུབ་སེམས་དཔའ་ཆོས་འཕགས་ཁྲི་ལ་བཞུགས་ནས་ཟབ་
གསང་ཆོས་ཀྱི་དགའ་སྟོན་བཀྱེས་པ་ན། རྟག་ཏུ་ངུས་ཆོས་ལ་དཔྱིས་ཕྱིན་པར་
གསན་པས། མཐར་ཁོང་ཉིད་མང་དུ་ཐོས་པ་རྒྱ་མཚོ་ལྟ་བུར་གྱུར་ཅིང་། ཚེ་
རབས་ཀུན་ཏུ་སངས་རྒྱས་མཐོང་བ་དང་སངས་རྒྱས་དང་མི་འབྲལ་བར་གྱུར་
ཏོ། ། །
གོང་ནས་མདོར་བསྡུས་པ་འདི་ནི་རྟག་ཏུ་ངུའི་རྟོགས་བརྗོད་ཀྱི་བརྗོད་



191
བོད་ཀྱི་སྔ་དར་རྩོམ་རིག
དོན་ཡིན་ཞིང་། བརྗོད་བྱའི་དོན་གྱི་སྙིང་བོ་འདིའི་སྟེང་ནས་བསམ་གཞིགས་
དང་དཔྱད་པ་བྱས་ན། རྟོགས་བརྗོད་འདི་ཉིད་ཀྱི་བསམ་བློའི་རང་བཞིན་ནི། །
བྱང་ཆུབ་སེམས་དཔའ་རྟག་ཏུ་ངུས་སྔོན་ཤེས་རབ་ཀྱི་ཕ་རོལ་ཏུ་ཕྱིན་པ་
བཙལ་བའི་སླད་དུ། བརྩོན་འགྲུས་ཆེན་པོ་བསྐྱེད་ནས་དཀའ་ཐུབ་སྤྱད་པ་དང་།
སྙིང་སྟོབས་ཆེན་པོ་བསྐྱེད་ནས་ སྦྱིན་པ་ བཏང་ ཞིང་ བཟོད་ པ་ སྒོམ་ པ་དང་།
བསམ་པ་བརྟན་པོས་ཤེས་རབ་ཀྱི་ཕ་རོལ་ཏུ་ཕྱིན་པར་མཛད་པའི་བླ་ན་མེད་
པའི་མཛད་སྤྱོད་ལ་བསྔགས་བརྗོད་ཀྱི་མེ་ཏོག་གཏོར་ཞིང་དད་གུས་ཀྱི་སྤོས་ངད་
བདུགས་པ་དང་། ཁྱད་པར་དུ། སྙིང་རྗེ་ཆེན་པོ་དང་ལྡན་ཞིང་ཚེ་རབས་ཀུན་
ཏུ་འགྲོ་བའི་དོན་ལ་རབ་ཏུ་བརྩོན་པའི་ཁུར་ཆེན་ཁྱེར་བའི་བྱང་ཆུབ་སེམས་
དཔའ་རྣམས་བྱང་ཆུབ་ཀྱི་ལམ་ལ་ཕྱོགས་པའི་ཚེ་ན་ཁ་ཕྱིར་ཕྱོགས་པའི་གནས་
སྐབས་ནམ་ཡང་མེད་པར་མཐར་ཐུག་བར་དུ་བརྩོན་པ་ནི། རྒྱ་མཚོར་འབབ་
པའི་གང་གཱའི་རྒྱུན་ནི་སུ་ཞིག་གིས་ཀྱང་ཕྱིར་བཟློག་ཐབས་མེད་པ་དང་ཀུན་ནས་
མཚུངས་སོ་ཞེས་བྱང་ཆུབ་སེམས་དཔའ་རྣམས་ཀྱི་སྣང་བརྙན་ལ་ཚད་མཐོན་
པོའི་སྒོ་ནས་བསྟོད་བསྔགས་དང་གདེང་འཇོག་མཛད་པ་དེ་ཡིན་ནོ། །
གསུམ་པ། རྟག་ཏུ་ངུའི་རྟོགས་བརྗོད་ཀྱི་རྩོམ་སྟངས་ཁྱད་ཆོས།
གངས་ཅན་མཁས་པའི་གཙུག་རྒྱན། ཁམས་གསུམ་ཆོས་ཀྱི་རྒྱལ་པོ་རྗེ་
ཙོང་ཁ་པ་བློ་བཟང་གྲགས་པ་ནི་འགྲན་ཟླ་དང་བྲལ་བའི་རྩོམ་རིག་པ་དང་སྙན་
ངག་མཁན་ཆེན་པོ་ཞིག་ཀྱང་ཡིན་ཏེ། ཁོང་གིས་བརྩམས་པའི་རྟོགས་བརྗོད་
དང་བསྟོད་ཆེན་བཞི་སོགས་ལ་ཐུན་མོང་མ་ཡིན་པའི་རྩོམ་སྟངས་ཁྱད་ཆོས་དང་
རྨད་དུ་བྱུང་བའི་སྒྱུ་རྩལ་གྱི་རང་བཞིན་ལྡན་པས། གངས་ཅན་བོད་ཀྱི་རྩོམ་
རིག་སྒྱུ་རྩལ་དར་རྒྱས་གོང་འཕེལ་དུ་འགྲོ་བ་ལ་ཤུགས་རྐྱེན་ངེས་ཅན་ཞིག་ཐེབས་



192 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཡོད་པ་རེད།
རྟག་ཏུ་ངུའི་རྟོགས་བརྗོད་ནི་བཅད་ལྷུག་སྤེལ་མར་བརྩམས་པ་ཞིག་ཡིན་
ཏེ། ཚིག་བཅད་རྣམས་སྡེབ་སྦྱོར་ལེགས་ཤིང་ཉམས་འགྱུར་སྟོང་ལྡན་གྱིས་སྤྲས་
ལ་ཆུ་བོ་བཞུར་བཞུར་དུ་ཤར་མར་ཐོན་པའམ་རང་བཞིན་ལྷུན་གྱིས་མཛེས་པར་
གྲུབ་པ་ལྟར་སྣང་བས། ཡིད་དབང་འཕྲོག་ལ་ཡིད་ལ་ཟད་པ་མེད་པའི་མཛེས་
སྣང་བསྐྱེད། ལྷུག་པ་རྣམས་སྦྱོར་བདེ་ཞིང་ཁ་གསལ་ལ་གྲ་དག་པའོ། ། གཤམ་
དུ་རྟོགས་བརྗོད་ཁྲོད་ཀྱི་སྙན་ཚིག་སྐོར་ཞིག་ལ་བལྟ་བར་བྱའོ། །
དཔག་མེད་བསྐལ་བར་གཞན་དབང་གྱུར་པའི་སྙིང་རྗེ་ཤུགས་དྲག་གོམས་
པའི་མཐུས། ། འགྲོ་བའི་དོན་ལ་རབ་ཏུ་བརྩོན་པའི་ཁུར་ཆེན་ཁྱེར་བར་གྱུར་པ་
ཡི། ། སེམས་དཔའ་མཆོག་རྣམས་བྱང་ཆུབ་སྤྱོད་ལས་ཕྱིར་ཕྱོགས་གྱུར་པའི་
སྐབས་མེད་དེ། ། རྒྱ་མཚོར་འབབ་པའི་གང་གཱའི་རྒྱུན་ནི་སུ་ཞིག་གིས་ནི་བཟློག་
པར་ནུས། །
ཞེས་རྟོགས་བརྗོད་ཀྱི་འགོ་བརྩམས་པ་དང་། དེ་ནས་རྟག་ཏུ་ངུས་ཤེས་
རབ་ཀྱི་ཕ་རོལ་ཏུ་ཕྱིན་པ་བཙལ་བའི་ཆེད་དུ་ཡུལ་ཤར་ཕྱོགས་སུ་སོང་སོང་བ་ན།
ནམ་མཁའ་ནས་དེ་བཞིན་གཤེགས་པས་ལམ་བསྟན་པ་ལ། རྟག་ཏུ་ངུས། །
ཇི་ལྟར་རབ་དྭངས་མཚོ་ལ་གཟུགས་བརྙན་ལྟར། ། དཔག་ཡས་ཤེས་བྱའི་
གནས་རྣམས་ལྷམ་མེ་བ། ། གང་ལ་བརྟེན་ནས་སྲིད་པ་མཐར་བྱེད་པ། །
བདག་གི་དགེ་བའི་བཤེས་གཉེན་སུ་ཞིག་འོས། །
ཞེས་དྲིས་པ་ལ། ནམ་མཁའ་ནས་དེ་བཞིན་གཤེགས་པས། །
བསྐལ་བ་བསྐལ་བར་འབད་པས་བསྙེན་བཀུར་བའི། ། ཆོས་འཕགས་
ཆོས་སྨྲའི་མཆོག་དེ་ཉིད་དང་མཚན། ། རྟག་ཏུ་རྟག་ཏུ་ངུ་ཡིས་བརྟེན་ནས་
སུ། ། ཡང་དང་ཡང་དུ་མཆོད་པས་མཆོད་པར་གྱིས། །
ཞེས་བཀའ་བསྩལ་ཏོ། །
དེ་ནས་ རྟག་ ཏུ་ངུས་ བྱང་ཆུབ་ སེམས་དཔའ་ཆོས་འཕགས་དགེ་བའི་



བོད་ཀྱི་སྔ་དར་རྩོམ་རིག
193
བཤེས་གཉེན་ལ་བསྟེན་ན་དེར་བསྙེན་བཀུར་བྱེད་པའི་རིན་ཆེན་ནོར་བུ་མེད་
པར་བསམ་སྟེ། རང་གི་ཤ་དང་ཁྲག་སོགས་བཙོངས་ནས་མཆོད་རྫས་ཉོ་བར་
འདོད་ནས་གྲོང་ཁྱེར་ཞིག་གི་བཞི་མདོ་རུ་བསྡད་པ་ན་ཉོ་མཁན་མ་བྱུང་བས་
མཆི་མ་བཞུར་བ་ལ།
ལྷ་ཡི་ལམ་ཡངས་མ་ཡིན་ཞིང་། ། ཆུ་འཛིན་གོས་དང་བྲལ་ནའང་། །
ཁྱོད་ཀྱི་གདོང་ལས་མཆི་མ་ཡི། ། ཆར་རྒྱུན་རྟག་ཏུ་འབབ་པ་འདི། ། འཇིག་
རྟེན་ཆར་གྱི་རྒྱུན་དག་གི ། ཡ་མཚན་གཞོམ་སླད་བྱས་པ་འདྲ། །
ཞེས་རྩོམ་པ་པོས་མཛེས་པར་བརྗོད་པ་དང༌། སྐབས་དེར་ལྷའི་དབང་བོ་
བརྒྱ་བྱིན་གྱིས་རྟག་དུ་ངུ་ལ་ཚོད་བགམ་པའི་སླད། བྲམ་ཟེ་ཁྱེའུ་ཞིག་ཏུ་སྤྲུལ་
ནས་རྟག་ཏུ་ངུའི་ཤ་དང་རྐང་སོགས་ཉོ་བར་ཁས་བླངས་པ་ན། རྟག་ཏུ་ངུས་
ཚམ་ཚོམ་མེད་པར་རང་གི་བརླ་གཡས་པ་གཅོག་པར་བརྩམས་པའི་གནས་ཚུལ་
དེ། ཉེ་འགྲམ་གྱི་ཚོང་དཔོན་བུ་མོ་སྟེ། །
སྐྱེ་བ་གཞན་དུ་སྦྱངས་པའི་བསོད་ནམས་མཐུས། ། དེ་ཡི་ལུས་ནི་ཤིན་ཏུ་
མཛེས་གྱུར་ཏེ། ། འཆི་མེད་བུ་མོ་མངོན་སུམ་སྣང་བ་བཞིན། ། ཆགས་ལྡན་
སྐྱེས་པོའི་མིག་གི་བདུད་རྩིར་གྱུར། ། དེ་ཡི་བཞིན་རས་ཆུ་གཏེར་མཛེས་བྱེད་
པ། ། མིག་གི་ཨུཏྤལ་ཟུང་དག་འགྲན་པ་བཞིན། ། བྲང་གི་དཀྱིལ་འཁོར་ནུ་
མའི་ཁུར་གྱིས་སྒེག ། རོ་སྨད་རྒྱས་ཤིང་སྐབས་ཕྱེད་ཡན་ལག་མཛེས། ། དུལ་
ཞིང་ཡིད་གཞུངས་དབང་བོ་ཉེར་ཞི་བ། ། དེ་ནི་ན་ཆུང་ཚོགས་ཀྱིས་ཡོངས་
བསྐོར་ནས། ། དྲི་ཟའི་གླུ་དབྱངས་ལྟ་བུར་སྙན་པ་ཡི། ། པི་ཝང་སྒྲ་ཡིས་དགའ་
བར་རོལ་ཅིང་འཁོད། །
དེ་ལྟ་བུའི་ཚུལ་གྱིས་ཁང་བའི་ཡང་ཐོག་ཏུ་རང་གི་ཕ་ལ་རོལ་མོ་དཀྲོལ་
བཞིན་འདུག་པ་དེ་ཡིས་མཐོང་སྟེ། སྐྱེན་པར་རྟག་ཏུ་ངུའི་གམ་དུ་སོང་ནས་
གཏམ་དྲིས་པས་ན་གནས་ཚུལ་ཤེས་ནས།
སྙིང་སྟོབས་ཚ་ཟེར་རབ་འབར་ཞིང་། ། ཆགས་མེད་འོད་སྟོང་འཕྲོ་བ་



194
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཅན། ། རྒྱལ་སྲས་སྤྱོད་པ་འདབ་བརྒྱའི་གཉེན། ། མཐོང་བས་བཟང་མོ་དེ་ཡི་
ཡིད། ། འཇུངས་པའི་མུན་པ་རབ་བཏང་སྟེ། ། གཏོང་བའི་སྣང་བས་གསལ་
གྱུར་ཅིང་། ། དང་བའི་པད་ཚལ་ཆེར་རྒྱས་ནས། ། སེམས་དཔའ་མཆོག་ལ་
འདི་སྐད་སྨྲས། ། གང་གིས་བདག་ཉིད་གདུང་བྱེད་པའི། །བྱ་བ་འདི་ལས་
ཁྱེད་ཐུགས་ལྡོག ། མཆོད་པའི་ཡོ་བྱད་མཁོ་དགུ་དག ། ཁོ་མོས་ཁྱོད་ལ་སྦྱིན་
གྱི་ལོངས། ། བདག་ཀྱང་ཁྱོད་ལ་བརྟེན་ནས་ནི། ། སེམས་དཔའ་མཆོག་དེ་
མཐོང་བར་འདོད། །
ཅེས་ཚོང་དཔོན་གྱི་བུ་མོས་རྟག་ཏུ་ངུ་རང་ཁྱིམ་ལ་གདན་དྲངས་ནས། ཕ་
ཚོང་དཔོན་ལས་མཆོད་པའི་རིན་པོ་ཆེ་བསམ་གྱིས་མི་ཁྱབ་པ་བླངས་རྗེས། ཚོང་
དཔོན་གྱི་བུ་མོ་ལ་སོགས་པའི་བུ་མོ་ལྔ་བརྒྱ་དང་བཅས་པར་གྲོང་ཁྱེར་སྤོས་ལྡན་
གྱི་ལམ་ལ་ཞུགས་པ་ལ།
སྔོན་སྤྱད་མ་དྲོས་མཚོ་ལས་ལེགས་འོངས་ཤིང་། ། ངོ་མཚར་སྤྱོད་པའི་
རླབས་ ཆེན་ ཆལ་ ཆིལ་ གཡོ། ། བརྩོན་ པའི་ རྦ་ རླབས་ ཕྲེང་ བ་ དྲག་ ཏུ་
འཁྲུགས། ། ལྷག་བསམ་ཁུར་ཅན་རྒྱལ་སྲས་གང་གཱའི་རྒྱུན། ། འཇམ་པའི་ལུས་
མཛེས་དལ་བའི་འགྲོས་དང་ལྡན། ། སྙན་པའི་སྒྲ་སྒྲོགས་མཛེས་མའི་ཆུ་ཕྲན་
འཁོར། ། ལྔ་བརྒྱར་བཅས་ཏེ་ཤར་གྱི་ཕྱོགས་ཉིད་དུ། ། སྤོས་ལྡན་རྒྱ་མཚོའི་
ངོགས་སུ་ཞུགས་པར་གྱུར། །
ཞེས་བསྔགས་བརྗོད་མཛད་པ་དང་། དེ་ནས་ གྲོང་ཁྱེར་སྤོས་ལྡན་ལ་
འབྱོར་བ་ན། རྟག་ཏུ་ངུས་བྱང་ཆུབ་སེམས་དཔའ་ཆོས་འཕགས་ཀྱིས་སྐྱེ་བོའི་
ཚོགས་བརྒྱ་སྟོང་དུ་མ་ལ་ཆོས་སྟོན་བཞིན་པའི་ཚུལ་དེ་རྒྱང་རིང་བོ་ནས་མཐོང་
བར་གྱུར་པ་ལ།།
རྒྱུ་སྐར་ཁྲོད་ན་ཀུ་མུད་གཉེན་ལྟར་མཐོང་བ་ཙམ་གྱིས་གདུང་བ་སེལ། །
རི་དྭགས་ཁྲོད་ན་སེང་གེ་ལྟ་བུར་འཁོར་དུ་འཇིགས་པ་ཀུན་དང་བྲལ། ། གླིང་
བཞིའི་དབུས་ན་ལྷུན་པོ་ཇི་བཞིན་དགེ་མཚན་དུ་མས་ཀུན་ནས་བརྗིད། ། རིང་



བོད་ཀྱི་སྔ་དར་རྩོམ་རིག
195
མོ་ཞིག་ནས་ཡང་ཡང་ཡིད་ལ་བཅགས་པའི་ཆོས་འཕགས་དེ་ཡིས་མཐོང་། ། དེ་
ཚེ་དེ་ཡི་ཡིད་ཀྱི་མཚོར། ། དགའ་བའི་རླབས་ཀྱིས་བསྐྱོད་པ་ནི། ། ཡང་དག་
འཇོག་གི་བསམ་གཏན་གྱི། ། བདེ་བའི་དཔེར་ཡང་མི་བཟོད་དོ། །
ཞེས་ཞིབ་འབྲི་མཛད་པ་དང་དེ་ནས་རིམ་གྱིས་སོང་བ་ལས། གྲོང་ཁྱེར་
སྤོས་ལྡན་གྱི་ཁོ་ར་ཁོར་ཡུག་གི་བཀོད་ལེགས་ཁང་བཟང་རྣམས་དང༌། མཚེའུ་
དང་། སྐྱེད་མོས་ཚལ་སོགས་ཀྱི་རྨད་བྱུང་མཛེས་སྡུག་ཀྱང་མཐོང་བར་གྱུར་པ་
엔고 엔
འོག་གཞི་ནོར་བུའི་ཕུང་བོ་བརྡོལ་བ་བཞིན། ། ངོགས་རྣམས་སྟོན་ཀའི་
འཇའ་ཚོན་བཀྲ་བ་བཞིན། ། འདི་ཡི་ངོ་མཚར་རྨད་བྱུང་ཡོན་ཏན་ཚོགས། །
མཐོང་བར་གྱུར་ཚེ་ཆེས་ཆེར་ཡིད་གཡོ་བའི། ། བཻཌཱུརྱ་སྔོན་པོའི་བཞུ་བ་འབབ་
འདྲ་ཡི། ། རྒྱ་མཚོ་ཆེན་པོའི་ལུས་ཀྱི་རླབས་བསྐྱོད་དེ། ། གང་གི་གྲོང་ཁྱེར་
མཛེས་པ་སྐྱེད་པའི་རྒྱན། ། གཟུགས་མཛེས་ཡིད་འོང་དྲི་དང་ལྡན་པ་ཡི། ། སྣ་
ཚོགས་མེ་ཏོག་གོས་བཟང་གྱོན་ནས་སུ། ། ལྷུན་པོ་དོར་ཏེ་འདི་རུ་འོངས་སམ་
སྙམ། །
ཞེས་དང༌།
མརྒད་ལོ་མའི་གོས་གྱོན་ཅིང་། ། མེ་ཏོག་སར་བའི་ཐོད་བཅིངས་ཏེ། །
བསེར་བུས་དལ་གྱིས་བསྐྱོད་པ་ན། ། མགྲིན་པ་ཅུང་ཟད་བཀུག་ནས་ནི། །
ཤུབ་པའི་སྒྲ་ཡིས་སྔགས་ཟློ་བ། ། འདི་དག་སྔོན་མེད་རིག་སྔགས་མཁན། །
ཞེས་དང༌། །
ངོགས་རྣམས་མཛེས་པའི་ལྗོན་ཤིང་དུ་མ་དཀྲིགས། ། སྟེང་དུ་སྤུ་སྡུག་བྱ་
རྣམས་དགའ་བས་རྩེ། ། འགྲམ་ན་ལྡེམ་ལྡེམ་གཡོ་བའི་མེ་ཏོག་ཚོགས། ། རྫིང་
གི་ཡོན་ ཏན་ མཐོང་ ཚེ་ དགོད་ པ་ བཞིན། །འབད་ པས་ བསྒྲུབས་ པ་ མེད་
ནའང་། ། འདོད་དགུའི་རིན་ཆེན་ལྗོན་པ་ལ། ། བདག་གིར་བཟུང་བ་མེད་
པར་སྤྱོད། ། ལྷུན་པོའི་བྱང་དུ་ཕྱིན་པ་འདྲ། །



196
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཞེས་ཞིབ་འབྲི་མཛད་པ་དང་། དེ་ནས་བྱང་ཆུབ་སེམས་དཔའི་ཞབས་ཀྱི་
པདྨོར་ལེགས་པར་མཇལ་ནས། གསེར་དངུལ་མུ་ཏིག་དང་། ཆོས་གོས་རྒྱལ་
མཚན་དང༌། མེ་ཏོག་བདུག་སྤོས་སོགས་བསྙེན་བཀུར་བྱེད་པའི་མཆོད་རྫས་
རྣམས་ཆོས་འཕགས་ལ་མཆོད་པ་ན། མཆོད་པ་རྣམས་གང་ཉིད་ཀྱི་མཐོངས་
ཡངས་སུ་གུར་དུ་ཕུབ་ནས་བསྡད་པ་ལ།
འདི་ཡང་ཆོས་འཕགས་བསྙེན་བཀུར་ཕྱིར། ། ཕངས་པ་མེད་པར་བཏང་
བ་རྣམས། ། མཁའ་ཡིས་རང་ལ་བྱིན་སྙམ་ནས། ། ལག་པས་དམ་དུ་བཟུང་བ་
འདྲ། ། གཞན་གྱི་འབྱོར་བ་དུ་མ་རྣམས། ། མ་བྱིན་པར་ཡང་བདག་གིར་
བྱེད། ། རྫས་ལ་སྲེད་པའི་བརྣབ་སེམས་ཅན། ། ཁྱོད་ལས་ཁྲེལ་བ་གཞན་སུ་
ཞིག ། ཡང་ན་མཆོད་རྫས་མཆོད་འདི་མཐོང་བའི་ཚེ། ། ཤིན་ཏུ་ཡ་མཚན་
ལྡན་པའི་བློ་སྐྱེས་ནས། ། འདི་ལ་ས་ཡིས་གོས་ན་མི་རུང་ཞེས། ། མཁའ་ཡི་བར་
སྣང་དབྱིངས་ལ་འདིར་བཀོད་པ་བཞིན། ། །
ཞེས་རབ་རྟོག་གི་སྒོ་ནས་བརྗོད་པ་དང་། དེ་ནས་བྱང་ཆུབ་སེམས་དཔའ་
ཆོས་འཕགས་ལོ་བདུན་གྱི་བར་དུ་ཏིང་འཛིན་གཅིག་ལ་སྙོམ་པར་བཞུགས་པ་
དང་། ལོ་བདུན་ནས་སླར་ཡང་གྲོང་ཁྱེར་གྱི་དབུས་སུ་ཆོས་སྟོན་པར་ཕེབས་པ་
ལ་བསུ་བ་བྱེད་སླད། རྟག་ཏུ་ངུ་དང་ཚོང་དཔོན་གྱི་བུ་མོ་ལ་སོགས་པའི་བུ་མོ་ལྔ་
བརྒྱས་ས་ལ་ཆག་ཆག་འདེབས་པའི་ཆུ་མ་རྙེད་པར། རང་གི་ལུས་མཚོན་རྣོན་
པོས་ཕུག་སྟེ་དམར་བོ་ཁྲག་གིས་ས་ལ་ཆག་ཆག་བཏབ་པ་ལ།
དེ་ལྟར་ཁྲག་གི་ཆག་ཆག་གིས། ། ས་གཞི་ཀུན་ནས་བསྟར་བ་འདི། །
ཐུན་མཚམས་ སྤྲིན་ གྱི་ འོད་ དག་ གིས། ། ནམ་ མཁའི་ ངོས་ འདི་ ཁེབས་ པ་
བཞིན། ། གང་གིས་འབད་པ་རྣམ་པ་དུ་མ་ཡིས། ། དཔག་ཡས་བར་ཆད་རྩོམ་
ལ་གཞོལ་གྱུར་ཀྱང་། ། ཡར་ངོའི་ཟླ་བ་འཕེལ་བ་ཇི་བཞིན་དུ། ། འདི་ཡི་སྙིང་
སྟོབས་ཆེས་ཆེར་འཕེལ་བའི་ཚེ། ། བདུད་དཔུང་མ་ལུས་ མྱ་ངན་གྱུར་ནས་
སུ། ། ཕྱོགས་འདིར་རང་རང་མགུལ་བ་བྲེགས་པ་བཞིན། ། ཆོས་སྨྲ་བསྟེན་



བོད་ཀྱི་སྔ་དར་རྩོམ་རིག
197
ཕྱིར་ཆོས་ལ་བརྩོན་ཚུལ་འདི། ། མིག་སྟོང་ལྡན་པའི་མིག་གིས་ མཐོང་ བའི་
ཚེ། ། ཁྲག་གི་ཆག་ཆག་མ་ལ་ཡ་ཡི་རིའི། ། ཙན་དན་དྲི་ཡིས་ཀུན་ནས་ཁྱབ་
པར་བྱས། །
ཞེས་ཞིབ་འབྲི་མཛད་པ་ལས། རྗེ་ཙོང་ཁ་པའི་སྙན་ངག་གི་རྩོམ་སྟངས་
དང་སྒྱུ་རྩལ་གྱི་ཁྱད་ཆོས་ཕྱོགས་ཙམ་རྟོགས་ནུས་ལ། བོད་གངས་ཅན་གྱི་རྩོམ་
རིག་སྒྱུ་རྩལ་འདི་ཚད་དམའ་ས་ཞིག་ནས་མཐོ་སར་གོང་འཕེལ་དང་དར་རྒྱས་སུ་
སོང་བའི་གོ་རིམ་ཁྲོད་དུ། བྱང་ཆུབ་སེམས་དཔའ་རྟག་ཏུ་ངུའི་རྟོགས་བརྗོད་
སྙན་ངག་དཔག་བསམ་གྱི་ལྗོན་པ་འདི་ཉིད་ནི། རྟོག་པ་འཆར་ཡན་རིང་ལུགས་
ཀྱི་དཔལ་གྱིས་རྣམ་པར་མཛེས་པའི་སྙན་རྩོམ་མཆོག་ཏུ་གྱུར་པ་ཞིག་ཡིན་པའང་
ཤེས་ཐུབ་བོ། །



198
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་དྲུག་པ། སྒྲོལ་མའི་ཕོ་བྲང་སེང་ལྡེང་ནགས་
ཀྱི་བསྟོད་པ་ཡིད་ཀྱི་ལྕགས་ཀྱུ།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
རྗེ་ཙོང་ཁ་པ་ཆེན་པོའི་དངོས་སློབ་དགེ་འདུན་གྲུབ་པ་ནི། གཙང་རུ་ལག་
གི་སའི་ཆ་དཔལ་ལྡན་ས་སྐྱའི་ཉེ་འདབས་སྲད་ཀྱི་ལུང་ལག་གུར་མེའི་རུ་པར་
ཡབ་མགོན་པོ་རྡོ་རྗེ་དང་ཡུམ་ཇོ་མོ་ནམ་མཁའ་སྐྱིད་གཉིས་ཀྱི་སྲས་སུ་སྤྱི་ལོ་
1391ལོར་སྐུ་འཁྲུངས། མཚན་པདྨ་རྡོ་རྗེར་བཏགས། དགུང་ལོ་བདུན་ལོན་
པའི་ཚེ་ཡབ་ཚེ་ལས་འདས། ཁོང་རང་འཁྱར་ནས་སྣར་ཐང་དུ་སླེབས། དཔལ་
སྣར་ཐང་གི་མཁན་རབས་བཅུ་བཞི་བའི་སྤྲུལ་སྐུ་རྗེ་གྲུབ་པ་ཤེས་རབ་ལས་དགེ་
བསྙེན་གྱི་སྡོམ་པ་ལེགས་པར་བཞེས། བརྒྱ་སྟོན་ཙནྡྲ་པ་དང་ཤཱཀྱ་དཔལ་གྱི་དྲུང་
དུ་ཡི་གེ་འབྲི་ཀློག་སྦྱངས་པས་ཚེགས་ཆུང་ངུས་མཁས་པར་མཁྱེན། དགུང་ལོ་
བཅོ་ལྔ་བ་སྤྱི་ལོ་1405ལོར་གནས་བརྟན་ཆེན་པོའི་རྣམ་འཕྲུལ་མཁན་ཆེན་གྲུབ་
པ་ཤེས་རབ་ལས་རབ་ཏུ་བྱུང་ཞིང་དགེ་ཚུལ་གྱི་སྡོམ་པ་མནོས། མཚན་དགེ་
འདུན་གྲུབ་པ་དཔལ་བཟང་བོར་གསོལ། དགུང་ལོ་ཉི་ཤུ་བ་སྤྱི་ལོ་1410ལོར་
གྲུབ་པ་ཤེས་རབ་ཀྱིས་མཁན་པོ་དང༌། སློབ་དཔོན་ཆེན་པོ་བློ་ལྡན་པས་ལས་
ཆོག་པ་དང་། ཆེན་པོ་གྲགས་པ་ཤེས་རབ་པས་གསང་སྟེ་སྟོན་པ་མཛད་དེ། ཁ་
སྐོང་བ་འོས་པ་གྲངས་ཚང་བའི་དགེ་འདུན་ལས་བསྙེན་པར་རྫོགས་པའི་དགེ་
སློང་གི་དངོས་པོ་བརྙེས། དགུང་ལོ་ཉེར་ལྔ་བ་ཤིང་ལུག་སྟེ་སྤྱི་ལོ་1415ལོར་
དབུས་ལ་ཕེབས་ཏེ་རྗེ་བླ་མ་དང་མཇལ། ལོ་ངོ་བཅུའི་རིང་ལ་གསང་ཕུ་ནེའུ་



བོད་ཀྱི་སྔ་དར་རྩོམ་རིག
199
ཐོག་དང༌། རི་བོ་དགའ་ལྡན་དང་། འཕན་ཡུལ་གྲོས་ལ་སོགས་པར་མཁས་
བཙུན་བཟང་གསུམ་གྱི་བླ་མ་དྲུག་ཅུ་ཙམ་གྱི་ཞབས་ལ་གཏུགས། ཁྱད་པར་
བཀའ་དྲིན་མཚུངས་མེད་ཀྱི་བླ་མ་གསུམ་སྟེ། དང་པོར་བཀའ་དྲིན་ཆེ་བ་མཁན་
ཆེན་རིན་པོ་ཆེ་གྲུབ་པ་ཤེས་རབ་དང་། བར་དུ་བཀའ་དྲིན་ཆེ་བ་ཐམས་ཅད་
མཁྱེན་པ་བློ་བཟང་གྲགས་པའི་དཔལ། ཐ་མར་བཀའ་དྲིན་ཆེ་བ་མཁས་གྲུབ་
ཤེས་རབ་སེང་གེ་ཞེས་པར་གྲགས། དེ་དག་ལས་མདོ་སྔགས་ཀྱི་གསུང་རབ་
མཐའ་དག་ ལ་ མཁས་ པར་ སྦྱངས་ ཤིང༌ མི་ འཇིགས་ པའི་ སྤོབས་ པ་ བརྙེས།
དགུང་ལོ་སོ་ལྔ་བ་ཤིང་སྤྲུལ་ལོར་གསུང་ཕུའི་འཆད་ཉན་མཛད། སོ་དྲུག་པ་སྤྱི་
ལོ་1426ལོར་ གཙང་དུ་ཕེབས། སྣར་ ཐང་བྱང་ཆེན་དང་། རི་ ཕུད་ དང༌།
བྲག་དམར་སོགས་སུ་བཞུགས་ཏེ་ལོ་ངོ་བཅུ་གཉིས་ཀྱི་རིང་ལ་འཆད་ཉན་དམར་
ཞིང་གྲྭ་ཚོགས་འཕེལ་བར་མཛད། དགུང་ལོ་ཞེ་བརྒྱད་པ་སྤྱི་ལོ་1438ལོར་
དབུས་སུ་ཕེབས། དགུང་ལོ་ལྔ་བཅུ་བ་སྤྱི་ལོ་1440ལོར་ཤེས་རབ་སེང་གེ་དང་
ལྷན་དུ་སླར་གཙང་དུ་ཕེབས། དགུང་ལོ་ང་བདུན་པ་སྤྱི་ལོ་1447ལོར་བཀྲ་ཤིས་
ལྷུན་པོ་དཔལ་གྱི་སྡེ་ཆེན་པོ་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་
བཏབ་ཅིང་རྗེས་ནས་བྱམས་ཆེན་སྐུ་གསུང་ཐུགས་རྟེན་བསམ་གྱིས་མི་ཁྱབ་པ་
བཞེངས། དགོན་པ་བཏབ་ནས་ལོ་ངོ་ཉི་ཤུ་རྩ་བརྒྱད་གྱི་རིང་ལ་བསྟན་པའི་
བདག་པོར་མཛད་དེ་འཆད་ཉན་ནམ་ཡང་ཆག་པ་མེད་པར་གནངས། དགུང་
ལོ་གྱ་བཞི་བ་རབ་བྱུང་བརྒྱད་པའི་ཤིང་རྟ་ སྟེ་སྤྱི་ལོ་1474ལོར་ཧོར་ཟླ་བཅུ་
གཉིས་པའི་ཚེས་བརྒྱད་ལ་སྐུ་གཤེགས་སོ། །
ཁོང་ཉིད་ཀྱིས་དགུང་ལོ་སོ་ལྔ་ནས་དགུང་ལོ་གྱ་བཞིའི་རིང་ལ་དམ་པའི་
ཆོས་ཀྱི་འཆད་ཉན་ལེགས་པར་མཛད་པས། སྐལ་བ་དང་ལྡན་པའི་གདུལ་བྱ་
མཁས་པ་དང་། བཙུན་པ་དང་། བཟང་བོ་དང༌། རྣལ་འབྱོར་ལ་བརྩོན་པའི་
སློབ་མས་གངས་རིའི་ཁྲོད་མ་ཁྱབ་པ་མི་སྣང་ལ། ཆེས་ཕུལ་དུ་བྱུང་བའི་སློབ་མ་
ནི། འདུལ་འཛིན་དཔལ་ལྡན་བཟང་བོ་དང་། རྡོ་རྗེ་སློབ་དཔོན་བཟང་བོ་



200
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཀྲ་ཤིས། འཇམ་པའི་དབྱངས་ཀུན་དགའི་བདེ་ལེགས་རིན་ཆེན་རྒྱལ་མཚན་
དཔལ་བཟང་བོ། རབ་འབྱམས་པ་བསྟན་པའི་ཉི་མ། སྨོན་ལམ་དཔལ་ལེགས་
པའི་བློ་གྲོས། མཁན་ཆེན་བཟོད་པ་དཔལ་གྲུབ། མཁན་ཆེན་ཤེས་རབ་རྒྱལ་
མཚན་སོགས་མཆིས་སོ། ། ཁོང་ཉིད་ལ་བརྩམས་ཆོས་འདུལ་བའི་གླེང་འབུམ་
དང་། མདོ་ ཊཱིག་དང༌། ཚད་མའི་ཊཱིཀྐ་ སོགས་ པོ་ ཏི་ བདུན་ ཙམ་ བཞུགས་
སོ། །
གཉིས་པ། སྒྲོལ་མའི་ཕོ་བྲང་སེང་ལྡེང་ནགས་ཀྱི་བསྟོད་པ་
ཡིད་ཀྱི་ལྕགས་ཀྱུ་དང་དེའི་བརྗོད་དོན།
འདྲེན་པ་འོད་དཔག་མེད་པའི་སྨོན་ལམ་དང་། ཕྱག་ན་པདྨོའི་སྤྱན་ཆབ་
ལས་འཁྲུངས་ནས། ། འགྲོ་ཀུན་བདེ་བ་ཅན་དུ་ཁྲིད་མཛད་མ། ། སེང་ལྡེང་
ནགས་ཀྱི་ལྷ་མོའི་ཞབས་ལ་འདུད། ། རྟག་ཏུ་ཐབས་མཁས་ཐུགས་རྗེའི་གྲུ་ཆར་
གྱིས། ། མུ་མེད་སྲིད་མཚོར་བྱིང་བའི་འགྲོ་བ་རྣམས། ། མཆོག་ཏུ་ཞི་བའི་གླིང་
དུ་སྒྲོལ་མཛད་མ། ། དོན་ལ་མཚན་གསོལ་སྒྲོལ་མའི་ཞབས་ལ་འདུད། ། ཁྱོད་
ཀྱི་གནས་ཆེན་སེང་ལྡེང་ནགས་ཀྱི་ཚལ། རྣམ་དག་ཞིང་གི་དཔལ་ལ་འགྲན་པ་
བཞིན། ། རྩོད་དུས་འདིར་ཡང་ངེས་པར་བྱུང་བ་ནི། ། ཡོད་ཅེས་འདི་སྐད་
བདག་གིས་གསལ་བར་ཐོས། ། སེང་ལྡེང་ཨུ་དུམ་ཝ་ར་རྒྱ་ཤུག་དང་། ། ཐང་
ཤིང་ཏ་ལ་དང་ནི་ནྱ་གྲོ་དྷ། ། མྱ་ངན་མེད་དང་བིལ་བ་ཨ་ཀ་རུ། ། ཙན་དན་ཛ་
ཏི་ལི་ཤི་སོགས་ཀྱི་ཚལ། ། རྐང་འཐུང་བུ་མོ་ལོ་འདབ་གོས་ཀྱིས་བཀླུབས། ། མེ་
ཏོག་ཐོང་མཛེས་འབྲས་བུའི་རྣ་རྒྱན་འཆང་། ། ཕན་ཚུན་ཡལ་གའི་ལག་སྦྲེལ་དོ་
ར་ན། ། རླུང་གིས་སྐྱོད་པའི་ལྗོན་ཤིང་གར་མཁན་མ། ། པདྨའི་ན་ཆུང་སྦྲང་
རྩིས་མྱོས་པ་རྣམས། ། གླུ་ལེན་འཕུར་ལྡིང་རོལ་བས་སྣང་བ་འཁྲིགས། ། ནེའུ་



བོད་ཀྱི་སྔ་དར་རྩོམ་རིག
201
ཙོ་སྨྲ་མཁས་བདེན་པའི་ཚིག་བརྗོད་ཅིང༌། ། རྨ་བྱ་མཇུག་སྒྲོ་བཏེག་ནས་ཟློས་
གར་བྱེད། ། ཡིད་འོང་ནགས་ཀྱི་བྱེའུ་སྣ་ཚོགས་དང་། ། ཟབ་མོའི་གླིང་བུ་སྒྱུར་
བའི་ཁུ་བྱུག་སོགས། ། འདབ་ཆགས་སྐད་སྙན་སྣ་ཚོགས་སྒྲོག་པ་ནི། ། ནགས་
ཀྱི་བསྔགས་པ་བརྗོད་ལ་འགྲན་པ་བཞིན། ། དོམ་དང་སྟག་གཟིག་དྲེད་དང་ཅེ་
སྤྱང་སོགས། ། རྒྱུག་ཅིང་མཆོང་དང་དྲེགས་པས་རྣམ་པར་འགྱིང་། ། གདུག་
པའི་རིགས་ཅན་གཅན་གཟན་དེ་དག་ཀྱང་། ། གནོད་པའི་སེམས་སྤངས་རི་
དྭགས་བྱམས་པས་སྐྱོང་། ། སྤྲ་དང་སྤྲེའུ་ཡང་རྩལ་འགྲན་བྱེད་ཅིང་། ། ཀྲྀཥཱ་ས་
ར་ཡིད་ཕེབས་བྱིའུ་འཆུན། ། ནུ་ཞོས་ཚིམ་པའི་རི་དྭགས་ཕྲུ་གུ་རྣམས། ། མིག་
ཟུམ་མཇིང་བ་བལྟབས་ནས་བདེ་བར་ཉལ། ། འཇིགས་མེད་བདེ་བར་རྒྱུ་བའི་
རི་དྭགས་རྣམས། ། ཕན་ཚུན་བརྩེ་བས་འདེད་པའི་བང་ག་སྦྱོང་། ། ཁ་ཅིག་
མགྲིན་པ་བཏེག་ནས་ཕྱོགས་སུ་ལྟ། ། སླར་ཡང་སྔོ་ལྗང་རྩྭ་ཡི་རྩེ་མོ་འཛིན། །
ནགས་ཚལ་ལྟ་བའི་ལྷ་ཡི་བུ་མོ་རྣམས། ། གདུ་བུ་འཁྲོལ་བའི་ལག་སྦྲེལ་དོ་ར་
བཅས། ། འཇམ་མཉེན་ཡན་ལག་སྐྱོད་པའི་རྣམ་འགྱུར་དང་། ། མགྲིན་པ་
བསྡེབས་ནས་ དྲུག་ ལྡན་ལེན་ལ་མཁས། ། རྣ་བའི་དགའ་སྟོན་འགྱེད་པའི་
དཔལ་ཡོན་ཅན། ། དྲི་ཟའི་ན་ཆུང་རྒྱུད་མངས་སྒྲེང་བྱེད་ཅིང་། ། དབྱངས་
ཅན་མགྲིན་ པར་ བྱེད་ པའི་དཔལ་ཡོན་ཅན། ། རི་དྭགས་མིག་ཅན་བསྟོད་
དབྱངས་རྒྱ་མཚོ་སྒྲོག ། འབབ་ཆུའི་ན་ཆུང་དབུ་བའི་འཛུམ་དཀར་ཅན། །
ཡན་ལག་བརྒྱད་ལྡན་དལ་གྱིས་འབབ་པའི་རྫིང་། ། གནམ་སྔོན་ཞུན་མ་འཁྱིལ་
འདྲའི་ཆུ་ངོགས་ན། ། རིག་འཛིན་དགའ་མ་རྩེ་ཞིང་ཁྲུས་ལ་འཇུག ། མཐིང་
རིལ་ངུར་བ་ཆུ་སྐྱར་གཞོན་ནུ་དང༌། ། བཞད་དང་ཁྲུང་ཁྲུང་ངང་བའི་རྒྱལ་པོ་
སོགས། ། མགྲིན་པའི་ནང་ནས་སྙན་སྒྲོག་ ཀླུ་དབྱངས་མཁན། ། ཆུ་བྱ་སྣ་
ཚོགས་དགའ་ཞིང་མཚོ་ལ་ལྡིང་། ། ཕུན་ཚོགས་ནགས་ཚལ་དེ་ཡི་དབེན་པའི་
ངོས། ། ཡངས་པའི་རྡོ་ལེབ་ཟླ་བ་ལྟ་བུའི་སྟེང་། ། མེ་ཏོག་འབྲས་བུ་རྒྱས་པའི་
ཤིང་དྲུང་ན། ། རིག་འཛིན་གྲུབ་པ་རྙེད་པའི་རྣལ་འབྱོར་བ། ། འདུ་འཛིས་མ་



202
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
༧
གོས་ཞི་ བའི་ སྤྱོད་ ལམ་ ཅན། ། དྲང་ པོར་ ལུས་ བསྲང་ སེམས་ ལ་ བལྟ་ བ་
བཞིན། ། མིག་ཟུར་གཡོ་མེད་ཏིང་འཛིན་རོ་ལ་ཆགས། ། འཁྲུལ་མེད་བསམ་
གཏན་མཛད་ པ་ དུ་ མ་ བཞུགས། ། སྟེང་ ནས་ཆུ་ འཛིན་ དཀར་ བོའི་ སྟོད་
གཡོགས་བགོས། ། ངོས་ནས་འབབ་ཆུའི་མུ་ཏིག་དོ་ ཤལ་ འཆང་། ། སྐེད་
སྐབས་ནགས་ཚལ་སྔོན་མོའི་ཤམ་ཐབས་ཅན། ། ས་འཛིན་བུ་མོས་ཕྱོགས་ནས་
མཛེས་པར་བསྐོར། ། ལྷ་ཡི་ལམ་ལ་འཇའ་འོད་གུས་གྱིས་ཕུབ། ། ཕྱོགས་ནས་
དཀར་འཇམ་སྤྲིན་གྱི་བླ་རེས་བྲེས། ། དེ་ལ་འཕྱང་བའི་འཇའ་ཚོན་མཛེས་པའི་
འཕན། ། སྤྲིན་གསེབ་ལྷ་རྣམས་བླ་རེ་འཛིན་པའི་ཚུལ། ། ལྷ་ཡི་མཁའ་ལས་
བབས་པའི་མེ་ཏོག་ཆར། ། ས་ཡི་རྡུལ་གྱིས་གོས་ན་མི་རུང་ཞེས། ། རླུང་གིས་
བཏེག་ནས་བར་སྣང་འཁོད་པ་རྣམས། ། ཉི་མའི་འོད་དང་འགྲོགས་པས་ལྷག་
པར་མཛེས། ། འོག་གཞི་བཻཌཱུརྱ་ཡི་ནེའུ་གསིང་ལ། ། རིན་ཆེན་མེ་ཏོག་དུ་མ་
གཅལ་དུ་བཀྲམ། ། ཛཱ་ཏི་ཙམ་པ་ལི་ཤི་སོགས་ཀྱི་དྲི། ། རླུང་གིས་བཀུག་པའི་དྲི་
ངད་བཟང་པོས་ཁྱབ། ། འཆི་མེད་དབང་བོའི་བཀོད་པ་སྐྱེངས་པའི་གནས། །
རྒྱལ་བའི་ཡེ་ཤེས་སྒྱུ་མ་སྤྲུལ་བ་དེར། ། མར་གད་ལྗོན་པ་གོམ་པ་འགོད་པ་
བཞིན། ། སྒྲོལ་མ་བཞེངས་དང་འབྱོན་གཤེགས་སྤྱོད་ལམ་མཛད། ། དེ་དབུས་
རབ་གསལ་ཤེལ་གྱི་ས་གཞི་བསྟར། ། རིན་ཆེན་ཚོན་སྣ་བརྒྱ་ཡིས་རྣམ་པར་
བཀྲ། ། རིན་ཆེན་སྣ་ཚོགས་འབར་བའི་ཁྲི་སྟེང་ན། ། དགེ་མ་མར་གད་མདོག་
ཅན་ཉི་འོད་འཕྲོ། ། ཕྱག་གཡས་སྒྲུབ་ལ་མཆོག་སྦྱིན་ཕྱག་རྒྱ་དང༌། ། གཡོན་པ་
འཇིགས་པ་ཀུན་སྐྱོབ་སྐྱབས་སྦྱིན་ཅན། ། གདུལ་བྱའི་བུང་བ་ཡེ་ཤེས་སྦྲང་རྩིའི་
རོས། ། ཚིམ་མཛད་ཨུཏྤལ་སྔོན་པོས་ཕྱག་གཉིས་མཛེས། ། གཡས་ན་གསེར་གྱི་
མདོག་ཅན་འོད་ཟེར་ཅན། ། ཞི་བའི་ཉམས་ལྡན་རྡོ་རྗེ་ཨོ་ཤ་འཛིན། ། གཡོན་
ན་རལ་གཅིག་སྔོན་པོ་ ཁྲོས་པའི་སྐུ། ། གྲི་གུག་ཐོད་པ་ སྟག་གི་ཤམ་ཐབས་
ཅན། ། གཙོ་འཁོར་གསུམ་ག་ལྷ་ཡི་ན་བཟའ་དང༌། ། མཛེས་སྡུག་རྒྱུན་གྱི་ཁྱད་
པར་སྣ་ཚོགས་ཀྱིས། ། བརྒྱན་པའི་མིག་གི་བདུད་རྩིར་གྱུར་པ་ནི། ། ནགས་



203
བོད་ཀྱི་སྔ་དར་རྩོམ་རིག
ཚལ་དེ་ཡི་ཐིག་ལེ་ལྟ་བུར་བཞུགས། ། རྒྱལ་ཡུམ་མཆོད་པར་རྩོམ་པའི་ལྷ་མོ་
ནི། ། ཕུལ་བྱུང་གཟུགས་མཛེས་རྣམ་དག་ཞིང་གི་རྒྱན། ། ཡིད་འཕྲོག་རྒྱུན་
གྱིས་སྤུད་པ་སྣ་ཚོགས་ཀྱིས། ། མཆོད་རྫས་འདི་དག་ གུས་ པས་ བཟུང་ནས་
མཆོད། ། གནམ་སྔོན་དྲི་མེད་འཇའ་ཚོན་ཤམ་བུ་ཅན། ། ཁོར་ཡུག་སྐར་མའི་
དོ་ཤལ་འཆང་བ་བཞིན། ། མུ་ཏིག་ཆུན་འཕྱང་མཛེས་པའི་བླ་རེ་དང་། །དྲི་
ཞིམ་བདུག་པའི་སྤྲིན་ཕུང་ནམ་མཁའི་རྒྱན། ། རྒྱབ་ནས་དར་དཀར་བརྐྱངས་
པའི་ཡོལ་བ་དང༌། ། སྣ་ཚོགས་ནོར་བུའི་ཐིག་ལེ་བཀྲ་བ་ཡི། ། ལྷ་ཡི་གདུགས་
དཀར་གསེར་ གྱི་ ཡུ་ བ་ ཅན། ། རབ་ མཛེས་ རྒྱལ་ མཚན་ བ་ དན་ གནམ་ དུ་
བསྒྲེངས། ། གཡས་ན་རྔ་ཡབ་ནོར་བུའི་ཡུ་བ་ཅན། ། དྲིལ་ཆུང་གཡེར་ཁས་
བརྒྱན་པ་ དུ་ མ་ དང༌། ། རྨ་ བྱ་ གདོང༌ མཛེས་ གཤིབས་ པའི་ རླུང༌ གཡབ་
རྣམས། ། ཞི་བའི་ནགས་རླུང་གཡོབ་ལ་ཆས་པ་བཞིན། ། གཡོན་ན་པི་ཝང་
གླིང་བུ་ཅང་ཏེའུ། ། པ་ན་ཧ་དང་རྔ་ཟླུམ་རྫ་རྔ་དང་། ། འབུད་དུང་གཡས་
འཁྱིལ་ཀ་ལིང་ རྔ་ བོ་ ཆེ། ། ཚངས་ པའི་དབྱངས་ ལ་ འགྲན་ ཕྱིར་ མཆོད་ པ་
འདྲ། ། མདུན་དུ་མཆོད་ཡོན་རྒྱ་མཚོ་ཀུན་ནས་འཁྱིལ། ། ཉི་ཟླ་ལ་སོགས་ནོར་
བུའི་སྣང་བ་གསལ། ། རོ་བརྒྱ་ལྡན་པའི་ལྷ་ཡི་ཞལ་ཟས་སོགས། ། སྣ་ཚོགས་
བཅུད་འཛིན་གསེར་སྣོད་ཚར་དུ་དངར། ། སྤེལ་ལེགས་རིན་ཆེན་མེ་ཏོག་ཕྲེང་
བ་དང་། ། ཟླ་བ་ཉ་འདྲ་སྒེག་མོའི་མེ་ལོང་སོགས། ། འཛིན་མཁས་ལང་ཚོས་
བསྙེམས་པའི་མགྲིན་སྙན་རྣམས། ། རྩེད་འཇོ་གླུ་གར་བྱེད་པས་ཕྱོགས་ཀུན་
མཛེས། ། གཞན་ཡང་ལྷ་མིའི་མཆོད་པ་ཕུལ་བྱུང་དང༌། ། ཀུན་ཏུ་བཟང་བོའི་
མཆོད་སྤྲིན་རྒྱ་མཚོ་སོགས། ། ཡིད་འོང་མཆོད་རྫས་མ་ལུས་གྲོས་བྱས་ནས། །
ནགས་ཀྱི་ལྷ་མོའི་དྲུང་དུ་འདུས་པ་བཞིན། ། ལྷ་དང་མི་དང་རིག་པ་འཛིན་པ་
སོགས། ། སྐལ་བཟང་དུ་མ་ཉིན་བཞིན་འོངས་ནས་ནི། ། སྒྲོལ་མའི་ཞལ་གྱི་
བུམ་པ་བཟང་བོའི་བཅུད། ། དད་པའི་སྙིམ་པས་འཐུངས་ཏེ་རྟག་ཏུ་འཚོ། །
དེ་ལྟར་ཕུན་ཚོགས་མཐའ་དག་འདུས་པའི་གནས། ། སྒྲོལ་མའི་ཕོ་བྲང་སེང་



204 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལྡེང་ནགས་ཚལ་དང་། ། རྒྱལ་ཡུམ་དགེ་མ་འཁོར་དང་བཅས་རྣམས་ལ། །
ཞིང་རྡུལ་ མཉམ་ པའི་ལུས་ཀྱིས་ཕྱག་འཚལ་ལོ། ། དགེ་བ་འདི་ཡིས་བདག་
གཞན་འགྲོ་བ་རྣམས། ། སྐྱེ་བ་ཀུན་ཏུ་སྒྲོལ་མའི་ཞབས་པད་ལ། ། བཏུད་ནས་
དགྱེས་པའི་ཕྱག་གིས་བཟུང་བའི་མཐུས། ། རིག་འཛིན་མཆོག་གི་གོ་འཕང་
འཐོབ་གྱུར་ཅིང་། ། ལེགས་བཤད་རི་མོ་བཀྲ་བའི་ལུང་གི་གོས། ། རྣམ་དཔྱོད་
གསེར་གྱི་ཡུ་བ་ལ་བརྟེན་ཅིང་། ། བསླབ་གསུམ་ནོར་བུའི་ཏོག་གིས་རབ་མཚན་
པའི། ། བསྟན་པའི་རྒྱལ་མཚན་ཕྱོགས་བཅུར་འཛུགས་པར་ཤོག ། །
གསུམ་པ། བསྟོད་པ་ཡིད་ཀྱི་ལྕགས་ཀྱུའི་བསམ་བློའི་ནང་དོན།
བསྟོད་པ་འདིར་སེང་ལྡེང་ནགས་ཞེས་པ་ནི་གསེར་རི་བདུན་གྱི་ཡ་གྱལ་
ཞིག་སྟེ། རིའི་རྩེ་མོ་ན་སེང་ལྡེང་ནགས་ཚལ་མཛེས་སྡུག་དང་ལྡན་པ་ཞིག་ཡོད་
པས་ན་སེང་ལྡེང་ཅན་ཞེས་གྲགས་ཤིང་། གནས་དེར་བཞུགས་པའི་འཕགས་མ་
སྒྲོལ་མ་ལ་སེང་ལྡེང་ནགས་ཀྱི་ལྷ་མོ་ཞེས་ཞུའོ། ། ལྷ་མོ་འདི་ཉིད་ནི་ལྗང་གུ་ཞལ་
གཅིག་ཕྱག་གཉིས་མ། གཡས་པས་མཆོག་སྦྱིན། གཡོན་པའི་མཐེབ་སྲིན་གྱིས་
ཨུཏྤལ་ཐུགས་ཀར་འཛིན་པ། རིན་པོ་ཆེའི་རྒྱན་དང་དར་སྣ་ཚོགས་ཀྱིས་མཛེས་
པར་སྤྲས་པ། རལ་བའི་ཅོད་པན་ཅན། ཞབས་གཡས་བརྐྱངས་ཤིང་གཡོན་
བསྐུམས་པའི་སྐྱིལ་ཀྲུང་ཕྱེད་པས་བཞུགས་པ། གཡས་སུ་འོད་ཟེར་ ཅན་མ།
གཡོན་དུ་རལ་གཅིག་མ་བཞུགས་པའོ། །
དེ་ཡང་འཕགས་མ་སྒྲོལ་མ་ཞེས་པ་ནི་འཇིག་རྟེན་གྱི་ཁམས་སྣ་ཚོགས་འོད་
ཅེས་བྱ་བར་རྒྱལ་པོའི་བུ་མོ་ཡེ་ཤེས་ཟླ་བ་ཞེས་བྱ་བར་འཁྲུངས་ཏེ། དེ་བཞིན་
གཤེགས་པ་རྔ་སྒྲའི་མདུན་ནས་སེམས་བསྐྱེད་དེ་བུད་མེད་ཀྱི་རྟེན་ལ་བྱང་ཆུབ་
སྒྲུབ་པའི་དམ་བཅས། སེམས་ཅན་རྣམས་བཟོད་པ་ལ་མ་བཀོད་བར་དུ་འཚང་



205
བོད་ཀྱི་སྔ་དར་རྩོམ་རིག
མི་རྒྱུ་བར་གསུངས་ཏེ་འཁོར་བ་ལས་སྒྲོལ་བས་ན་སྒྲོལ་མར་གྲགས། ཡོངས་
གྲགས་སུ་འཇིགས་ཆེན་བརྒྱད་ལས་བསྐྱབས་པའི་ལོ་རྒྱུས་ལྟར་ན། ཤིང་འཐུན་
ཞིག་སེང་གེའི་ཁར་ཆུད་ཚེ་འདི་ལ་སྐྱབས་སུ་སོང་བས་བུ་མོ་ཤིང་ལོ་གྱོན་པ་ཞིག་
ཏུ་སྤྲུལ་ཏེ་བསྐྱབས་པ་དང༌། དེ་བཞིན་ཕྲེང་རྒྱུད་མ་ཞིག་གླང་སྨྱོན་ལས་དང་།
ཁྱིམ་མེ་འབར་བ་ཆར་གྱིས་དང་། སྨད་འཚོང་མ་ཞིག་དུག་སྦྲུལ་གྱིས་ཟིན་པ་
དང༌། ཚོང་དཔོན་ཞིག་ཆོམ་རྐུན་གྱིས་ཉེན་པ་ལས་ དང༌། ཆོམ་རྐུན་ཞིག་
བཙོན་ར་ལས་དང་། ཚོང་བ་མང་བོ་རྒྱ་མཚོ་ལ་ནུབ་པ་ལས་དང་། དགེ་ཚུལ་
ཞིག་ཤ་ཟས་ཟིན་པ་ལྷ་མོ་ནག་མོ་ཞིག་གིས་བསྐྱབས་པ་སོགས་ལྟར་རོ། །
བསྟོད་པ་འདིར་སྒྲོལ་མའི་ཕོ་བྲང་སེང་ལྡེང་ནགས་ཀྱི་རང་བྱུང་ཁོར་ཡུག་
སྟེ། གནས་དེར་སྐྱེས་པའི་ལྗོན་ཤིང་དང་། ནགས་ལ་རོལ་བའི་འདབ་ཆགས།
མཆོང་རྒྱུག་བགྱིད་པའི་གཅན་གཟན། བག་ཡངས་རྒྱུ་བའི་རི་དྭགས། དྭངས་
གཙང་བསིལ་བའི་འབབ་ཆུ། ། ཁྲལ་ཆིལ་བཞད་པའི་འདབ་སྟོང་སོགས་མཛེས་
ཚོན་གྱིས་རི་མོ་བྲིས་པ་ཇི་བཞིན་ཞིབ་འབྲི་མཛད་པ་དང༌། ཁྱད་པར་དུ་གང་
ཉིད་ལ་མཆོད་པར་བྲེལ་བའི་ལྷ་མོ་རྣམས་ཀྱི་མཚར་སྡུག་ཉམས་སྟབས་དང་བླ་བྲེ་
དང་ཡོལ་བ། རོལ་མོ། ཞལ་ཟས། མཆོད་རྫས་སོགས་ཀུན་ཏུ་བཟང་པོའི་ལྷ་
མིའི་མཆོད་ སྤྲིན་ རྒྱ་ མཚོ་ དང་། སེང་ ལྡེང་ ནགས་ ཀྱི་ ཐིག་ལེ་ རུ་ གྱུར་ པའི་
འཕགས་མ་སྒྲོལ་མ་མཆོག་རིན་ཆེན་སྣ་ཚོགས་འབར་བའི་ཁྲི་སྟེང་ན་བཞུགས་
པའི་སྐུ་བྱད་ཕུལ་དུ་བྱུང་ལ་མཛེས་སྡུག་རྫོགས་པར་འབྲི་བཞེངས་མཛད་ཡོད་
དོ། །
བསྟོད་པ་འདི་ཉིད་ཀྱི་བསམ་བློའི་ནང་དོན་ནི། སྙན་ངག་མཁན་གྱིས་
བསྟོད་པ་འདི་ཉིད་ཀྱི་མཇུག་ཏུ། དགེ་བ་འདི་ཡིས་ བདག་ གཞན་འགྲོ་བ་
རྣམས། ། སྐྱེ་བ་ཀུན་ཏུ་སྒྲོལ་མའི་ཞབས་པད་ལ། ། བཏུད་ནས་དགྱེས་པའི་
ཕྱག་གིས་བཟུང་བའི་མཐུས། ། རིག་འཛིན་མཆོག་གི་གོ་འཕང་འཐོབ་གྱུར་
ཅིང་། །ལེགས་བཤད་རི་མོ་བཀྲ་བའི་ལུང་གི་གོས། །རྣམ་དཔྱོད་གསེར་གྱི་ཡུ་



206 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བ་ལ་བརྟེན་ཅིང་། ། བསླབ་གསུམ་ནོར་བུའི་ཏོག་གིས་རབ་མཚན་པའི། །
བསྟན་པའི་རྒྱལ་མཚན་ཕྱོགས་བཅུར་འཛུགས་པར་ཤོག ། ཅེས་མདོར་བསྟན་
པ་དེ་ཡིན་ནོ། །
བཞི་པ། བསྟོད་པ་ཡིད་ཀྱི་ལྕགས་ཀྱུའི་སྒྱུ་རྩལ་ཁྱད་ཆོས།
སྤྱིར་རྗེ་དགེ་འདུན་གྲུབ་དཔལ་བཟང་བོའི་སྙན་དངགས་ཀྱི་བརྗོད་དོན་
རྒྱ་ཆེ་ཞིང་ཚིག་རྒྱན་ཕུན་སུམ་ཚོགས་པས་ན་བོད་ཀྱི་རྩོམ་རིག་བྱུང་ཞིང་འཕེལ་
བའི་ལོ་རྒྱུས་སྟེང་གོ་གནས་ངེས་ཅན་ཞིག་བཟུང་ཡོད་ལ། དུས་ཕྱིས་ཀྱི་རྩོམ་
རིག་ལའང་དགེ་མཚན་ལྡན་པའི་ཤུགས་རྐྱེན་ཐེབས་ཡོད་པ་རེད། སྒྲོལ་མའི་ཕོ་
བྲང་སེང་ལྡེང་ནགས་ཀྱི་བསྟོད་པ་ཡིད་ཀྱི་ལྕགས་ཀྱུ་ཞེས་པ་འདི་ནི་འཕགས་མ་
སྒྲོལ་མའི་བསྟོད་པ་ཕུལ་དུ་ཕྱིན་པ་ཞིག་ཡིན་ཕྱིར། དེ་ལ་སྒྱུ་རྩལ་གྱི་ཁྱད་ཆོས་
འདི་དག་ལྡན་པ་ཡིན་ཏེ། །
༡. སེང་ལྡེང་ནགས་ཚལ་ཏེ་རང་བྱུང་ཁོར་ཡུག་ནི་མཛེས་ཚོན་གྱིས་རི་
མོར་བྲིས་པ་ཇི་བཞིན་ཞིབ་འབྲི་མཛད་པས་ན་ཡིད་ལ་དགའ་བ་དང་མགུ་བ་
བསྐྱེད་པ་དང་།
༢. སྙན་ངག་གི་རྒྱུན་གྱིས་བརྒྱན་པ་འོས་ཤིང་འཚམ་པས་ན་ཚིག་གི་ལོ་
མས་དོན་གྱི་འབྲས་བུ་ཆེར་མ་བསྒྲིབས་པའི་ཁྱད་ཆོས་ལྡན་པ་དང༌། །
༣. ཚིག་ལ་སྙན་པ་དང་། གསལ་བ་དང༌། དག་པའི་ཁྱད་ཆོས་ལྡན་
པས་ན་བལྟར་བདེ་ཞིང་དེ་མ་ཐག་ཏུ་དོན་རྟོགས་པ་དང་། །
༤. སྒྲོལ་མ་གཙོ་འཁོར་གསུམ་དང་། མཆོད་པའི་ལྷ་མོ་རྣམས་ཀྱི་སྐུ་
ཉམས་ཆ་བྱད་མཚར་སྡུག་དང་ལྡན་པར་འབྲི་བཞེངས་མཛད་པས་ན་ཡིད་ལ་
དང་བ་དང་ཞི་བ་རྒྱས་པར་བྱེད་ལ། ཟད་པ་མེད་པའི་མཛེས་སྣང་སྩོལ་བར་
བྱེད་པའོ། །



བོད་ཀྱི་སྔ་དར་རྩོམ་རིག
207
དོན་ཚན་བདུན་པ། རྗེ་བཙུན་བླ་མ་ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་ཡོན་ཏན་མདོར་བསྡུས་
པར་བསྔགས་པའི་རབ་ཏུ་བྱེད་
པ་དད་པའི་རོལ་མཚོ།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
དེ་ཡང་མཁས་གྲུབ་དགེ་ལེགས་དཔལ་བཟང་ནི། སྤྱི་ལོ་1385ལོར་ཡབ་
ཀུན་དགའ་བཀྲ་ཤིས་དཔལ་བཟང་དང་ཡུམ་བུ་འདྲེན་རྒྱལ་མོ་གཉིས་ཀྱི་སྲས་སུ་
གཙང་ལ་སྟོད་ཆུ་འོག་ཏུ་སྐུ་འཁྲུངས། སྐུ་ན་ཆུང་ངུའི་དུས་ནས་ཐ་མལ་བའི་
སྤྱོད་པ་ལས་རིང་དུ་འདས་ཤིང་། རིག་པའི་གནས་ཀྱི་གཞུང་གང་དང་ཅི་ལ་
གསན་བསམ་མཛད་རྒྱུའི་དད་བརྩོན་ཤུགས་ཆེན་པོས་དྲངས་ཏེ་ངམ་རིང་དང་
ས་སྐྱ་སོགས་སུ་ཕེབས་ནས་མཁས་ཆེན་མང་བོའི་ཞབས་ལ་གཏུགས་ཏེ་མཁྱེན་
རབ་ཀྱི་རྩལ་དང་ལྡན་པར་གྱུར་པས་ཀུན་གྱི་ཡིད་འཕྲོག་པར་གྱུར། དེ་ནས་
མཁས་གྲུབ་སེང་གེ་རྒྱལ་མཚན་དཔལ་བཟང་པོའི་དྲུང་ནས་རབ་ཏུ་བྱུང་ཞིང༌།
མཚན་ལ་མཁས་གྲུབ་དགེ་ལེགས་དཔལ་བཟང་བོ་ཞེས་གསོལ། དགུང་ལོ་ཉེར་
གཅིག་པ་སྤྱི་ལོ་1405ལོར་རྗེ་བཙུན་རེད་མདའ་བ་གཞོན་ནུ་བློ་གྲོས་ཀྱིས་མཁན་
པོ་དང་། རྗེ་དཔལ་འབྱོར་ཤེས་རབ་ཀྱིས་ལས་སློབ། མཉམ་ མེད་བློ་གྲོས་
མཚུངས་མེད་ཀྱིས་གསང་སྟོན་མཛད་ནས་བསྙེན་པར་རྫོགས་པ་དགེ་སློང་གི་
སྡོམ་པ་ཡང་དག་པར་བཞེས། དགུང་ལོ་ཉེར་གསུམ་པ་སྤྱི་ལོ་1407ལོར་མཉམ་



208
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མེད་ཙོང་ཁ་པ་ཆེན་པོ་དང་མཇལ། དེ་ནས་བཟུང་དགུང་ལོ་སོ་ལྔའི་རིང་ཕལ་
ཆེར་བཅར་བཞུགས་ཀྱིས་མཚན་མོ་ཚུན་དབུ་སྔས་སྦྲེལ་ཏེ་མདོ་རྒྱུད་མན་ངག་གི་
གདམས་པ་ ཐམས་ ཅད་བུམ་པ་གང་བྱོའི་ཚུལ་ དུ་ མནོས་ པས་མཁས་བཙུན་
བཟང་གྲུབ་དང་འཆད་རྩོད་རྩོམ་གསུམ་གྱི་ཡོན་ཏན་གྱི་གཏེར་དུ་གྱུར། རྗེ་ཙོང་
ཁ་པ་ཆེན་པོས་ཀྱང་འཕྲིན་ཡིག་ཚིགས་བཅད་མའི་མཇུག་ཏུ། བསྟན་པའི་རྩ་
ལག་དམ་པ་སྡོམ་བརྩོན་ཆེན་པོ་དཀའ་བཅུ་བ་དགེ་ལེགས་དཔལ་པ་ཞེས་ཆེད་
བསྔགས་མཛད་ཅིང་ནང་ཐུགས་ཀྱི་སྲས་གཅིག་པུར་གྱུར། གཞན་རྒྱལ་ཚབ་
དར་མ་རིན་ཆེན་དང་འདུལ་བ་འཛིན་པ་འཇམ་དཀར་བ་སོགས་ལས་ཟབ་ཆོས་
མང་དུ་གསན། དེ་ནས་གཙང་ཕྱོགས་སུ་ཕེབས་ཏེ། བདག་པོ་རབ་བརྟན་པ་
དང་མཆོད་ཡོན་དུ་འབྲེལ་ནས་རྒྱལ་རྩེ་དཔལ་འཁོར་བདེ་ཆེན་ཆོས་སྡེ་བཏབ་
ཅིང་དགེ་ལུགས་པའི་གྲྭ་ཚང་མང་དུ་བཙུགས་ཏེ་འཇམ་མགོན་བསྟན་པའི་སྣང་
བྱེད་དམ་པར་བཞེངས། དེ་ནས་རི་བོ་མདངས་ཅན་དུ་བྱོན་ཏེ་ཐུགས་དམ་
མཉམ་བཞེས་ལ་བརྩོན་པ་དང་། སྐལ་ལྡན་གྱི་བུ་སློབ་མང་བོར་ཆོས་ཀྱི་དགའ་
སྟོན་མཛད་པ་དང་། མདོ་སྔགས་ཀྱི་བསྟན་བཅོས་མང་དུ་མཛད། དགུང་ལོ་
ཞེ་བདུན་པ་སྤྱི་ལོ་1431ལོར་དགའ་ལྡན་གསེར་ཁྲིར་མངའ་གསོལ་ཏེ་གསེར་
ཏོག་ཅོད་པན་འཆང་བའི་མཁས་གྲུབ་རྒྱ་མཚོའི་དབུས་སུ་དཔལ་མཉམ་མེད་རི་
བོ་དགེ་ལྡན་པའི་བཤད་པའི་ཤིང་རྟའི་སྲོལ་ཆེན་པོ་ལེགས་པར་ཕྱེ་ནས། རྗེ་
ཐམས་མཁྱེན་པའི་དབུ་སྔགས་ཟུང་འབྲེལ་གྱི་བསྟན་པ་རིན་པོ་ཆེ་ཆ་ཐམས་ཅད་
ནས་གངས་ཅན་བོད་ནས་ཤར་རྒྱ་མཚོ་ལ་ཐུག་གི་བར་དུ་ཁྱབ་གདལ་དུ་སྤེལ་
བའི་ཕྱག་རྗེས་ཁྱད་པར་ཅན་བསྐྲུན། དགུང་ལོ་ང་བཞི་བ་སྤྱི་ལོ་1438ལོར་
གཟུགས་སྐུའི་བཀོད་པ་བསྡུས་ཏེ་གཤེགས་སོ། ། དམ་པ་འདི་ཉིད་ཀྱིས་ཆོས་ཀྱི་
བདུད་རྩིས་རྣམ་པར་བསྐྱངས་པའི་བུ་སློབ་ནི། ཆོས་རྗེ་བློ་གྲོས་ཆོས་སྐྱོང་དང་།
ཞྭ་ལུ་ལེགས་པ་རྒྱལ་མཚན་དང་། རྗེ་ཤེས་རབ་སེང་གེ་དང༌། མཁས་ཆེན་
བསོད་ནམས་མཆོག་གྲུབ། ཀུན་མཁྱེན་འཕགས་པ་འོད། སྤྱན་སྔ་བ་བློ་གྲོས་



བོད་ཀྱི་སྔ་དར་རྩོམ་རིག
209
རྒྱལ་མཚན། ཞང་ཞུང་བ་ཆོས་དབང་གྲགས་པ་སོགས་མཁས་མཆོག་གྲངས་
ལས་འདས་པ་བྱུང༌། གཞུང་རྩོམ་པོད་དགུ་བཞུགས་སོ། །
གཉིས་པ། རྗེ་བཙུན་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
ཡོན་ཏན་མདོར་བསྡུས་པར་བསྔགས་པའི་རབ་ཏུ་བྱེད་
པ་དད་པའི་རོལ་མཚོ་དང་དེའི་བརྗོད་དོན།
ཨོཾ་བདེ་ལེགས་སུ་གྱུར་ཅིག བཀའ་དྲིན་མཉམ་མེད་དེ་ཉིད་ཀྱི་ཞབས་ལ་
གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། ། ཕུན་ཚོགས་དགའ་ལྡན་
ལྷ་བརྒྱའི་ཅོད་པན་གྱིས། ། གང་གི་ཞབས་མཐིལ་པདྨོ་ལ་རེག་པ། ། མི་ཕམ་
ཆོས་ཀྱི་མདུན་ས་མཛེས་པའི་རྒྱུན། ། འཇམ་དཔལ་སྙིང་པོས་བདག་ལ་དགེ་
ལེགས་སྩོལ། ། བློ་བཟང་མཁྱེན་པའི་གཏིང་མཐའ་མི་མངོན་ཞིང་། ། གྲགས་
པའི་རླབས་ཕྲེང་རོལ་བའི་འཇུག་ངོགས་ལས། ། དཔལ་ལྡན་ཡོན་ཏན་ཆུ་ཡི་
ཐིགས་པ་ཞིག ། བཟུང་ཕྱིར་འདི་ནི་དད་པའི་འབབ་སྟེགས་ལགས། ། ཐུབ་
བསྟན་ནུབ་ཀྱི་རི་རྩེར་ནི། ། ཐུན་མཚམས་གོས་དམར་འཛིན་གྱུར་པ། ། དེ་ཚེ་
ཁྱོད་ཀྱིས་ཤར་རིའི་རྩེར། ། ལེགས་བཤད་འོད་བརྒྱའི་ཕྲེང་བ་འཛིན། ། དེ་
ཕྱིར་རྨོངས་པའི་ཚ་གདུང་གིས། ། དུས་མཐར་ཉེན་པའི་འགྲོ་འདི་ལ། ། རྒྱལ་
བའི་ལེགས་ བཤད་ འཇུག་ངོགས་ལས། ། ཁྱོད་ ཀྱི་ ཐུགས་ རྗེའི་ འོད་ དཀར་
བསིལ། ། རྒྱུ་མེད་པར་ཡང་མཉེན་གཤིན་ཅིང་། ། ཀུན་ལ་སྙོམས་པར་ཆེས་
བསིལ་བ། ། ཁྱོད་ཀྱི་ཐུགས་རྗེའི་ཟླ་བ་ནི། ། ཨེ་མ་སྙིང་ལ་ཤིན་ཏུ་སྨན། ། ཉིད་
ཀྱི་དོན་དུ་སྐབས་གསུམ་པའི། ། བདེ་སྐབས་མེ་འོབས་ལྟར་འཁྲིགས་ཀྱང་། །
རང་གི་ གནས་ བཞིན་ འཁོར་ བ་ འདི། ། གཞན་ ཕྱིར་ ཉིད་ ཀྱིས་ བཏང་ མ་
ལགས། ། བློ་གྲོས་མིག་ལྡོངས་འགྲོ་འདི་ལ། ། ཁྱོད་ཐུགས་ལེགས་བཤད་རིན་



210_ བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆེན་གཏེར། ། ད་ལྟ་སྤོ་བའི་ཐབས་གང་ཞེས། ། ཨེ་མ་འདི་ཉིད་འབའ་ཞིག་
དགོངས། ། ཐུབ་པའི་ལེགས་བཤད་བདུད་རྩིའི་རྒྱུན། ། འཇམ་དབྱངས་ཞལ་
གྱི་བུམ་པ་ལས། ། ལེགས་འོངས་ཐོས་པའི་སྙིམ་པ་ཡིས། ། ལུས་པ་མེད་པར་
ཁྱོད་ཀྱིས་གསོལ། ། དེ་ལྟའི་བདེ་བས་ཁྱོད་ཀྱི་ཐུགས། ། རངས་པ་ལས་ཀྱང་
བདེ་བ་དེ། ། ཀུན་གྱི་ལོངས་སྤྱོད་མ་གྱུར་པ། ། དེ་ཡིས་ཁྱོད་ཐུགས་ལྷག་པར་
གདུངས། ། ཁྱོད་ཀྱི་ཐུགས་རྗེའི་ངང་ཚུལ་འདི། ། མཐོང་བས་ཡིད་ཚིམ་གྱུར་
པ་དག ། རྒྱལ་ བ་ ཀུན་ གྱི་ ཐུགས་ རྗེ་ ཡང་། ། ཇི་ འདྲ་ སྙམ་ དུ་ ཁྱོགས་ ལ་
འཕྱང་། ། རང་དོན་རྩྭ་ལྟར་དགོངས་ཁྱོད་ཀྱིས། ། རྒྱལ་བ་ཀུན་གྱི་དམ་པའི་
ཆོས། ། འཛིན་པའི་སྨོན་ལམ་ལུས་ཅན་གྱི། ། དཔུང་གཉེན་གྱུར་པ་རིང་ནས་
མཛད། ། དེ་ཕྱིར་འགྲོ་འདི་དབུགས་འབྱིན་ཅིང་། ། བདུད་ སྡེའི་སྙིང་ལ་
འཇིགས་སྐྱེད་པ། ། ཁྱོད་ཀྱི་རླབས་ཆེན་སྤྱོད་པ་ཡིས། ། མ་བསླབས་རྒྱལ་སྲས་
སྤྱོད་དེ་གང་། ། མི་བཟང་དུས་མཐའ་འདི་འོངས་ཚེ། ། ཁྱོད་ཀྱིས་མ་བཟུང་
དམ་ཆོས་ཀུན། ། ཆུ་དང་བྲལ་བའི་པདྨོ་ནི། ། བ་མོས་རེག་པ་ལྟ་བུར་གྱུར། །
དམ་ཆོས་གཟུང་སླད་ཉིད་ཀྱི་ནི། ། སྐུ་སྲོག་ལའང་ལྟོས་མེད་པར། ། དཀའ་བ་
བརྒྱ་ཕྲག་དག་གིས་ཀྱང་། ། ཞི་བའི་བདེ་བ་ལྟ་བུར་དགྱེས། ། སྙིགས་མ་ལས་
ཀྱང་ཆེས་སྙིགས་པའི། ། འཇིགས་པ་མི་བཟད་འཇིག་རྟེན་འདིར། ། རྒྱལ་དང་
རྒྱལ་བའི་སྲས་པོ་གཞན། ། མཐའ་དག་མཐོང་བའི་ལམ་ལས་འདས། ། དེ་ཚེ་
ཐུགས་རྗེ་ལྡན་པ་ཁྱོད། ། སོ་གའི་ཉི་མས་འགྲམ་པའི་ཆང༌། ། ཟགས་ལྡན་
གཉིས་མཐུང་པདྨོའི་མཚོས། ། རིང་ནས་བོས་ལྟར་འཇིག་རྟེན་གཟིགས། །
གདུགས་པའི་སེམས་ཅན་ཉེས་པ་ཡི། ། མེ་ལྕེ་ཤིན་ཏུ་བཟོད་དཀའ་བ། ། དམ་
པའི་སྙིང་ལ་བརྣག་དཀའ་བའི། །ཟུག་རྔུ་རྣོན་པོ་སྦྱིན་པ་ཡང་། ། ཁྱོད་ཐུགས་
སྙིང་རྗེའི་ཆུ་འཛིན་ནི། ། ལེགས་བཤད་དབྱར་སྐྱེས་སྤྲིན་གྱི་སྒྲ། ། སྒྲོག་ལྡན་ཆུ་
ཆར་གཟེགས་མ་དག ། ཕོག་པ་ཙམ་གྱིས་ཞི་བར་འགྱིད། ། རྒྱལ་བ་རྣམས་
ཀྱང་རང་ཉིད་ཀྱི། ། བསྟན་ལ་བཏང་སྙོམས་མཛད་གྱུར་པ། ། གནས་སྐབས་



བོད་ཀྱི་སྔ་དར་རྩོམ་རིག
211
འདིར་ཡང་ཁྱོད་ཀྱིས་ནི། ། རྒྱལ་བ་བཞིན་དུ་བསྟན་པ་སྤེལ། ། རྒྱལ་སྲས་དག་
པའི་ཞིང་གཞན་ན། ། དགྱེས་དགུར་སྤྱོད་པ་མཐའ་དག་ལས། ། སྙིང་སྟོབས་
རྨད་བྱུང་མགོན་པོ་ཁྱོད། ། མཆོག་ཏུ་དགའ་བ་བགྱིད་པ་ལགས། ། འཇིག་
རྟེན་ཀུན་ན་མགོན་ཁྱོད་དང༌། ། ཕྱོགས་གཅིག་མཚུངས་པའང་རྙེད་དཀའ་
ནས། ། དེ་ཕྱིར་བདག་གིས་ཁྱོད་ཀྱི་དཔེར། ། རྒྱལ་བ་ཁོ་ན་ཡང་ཡང་སྒྲིན། །
དེ་ཚེ་དེ་ཉིད་འབྱེད་པ་ལ། ། རྒྱལ་དང་ཁྱེད་དབྱེར་མ་མཆིས་ཀྱང༌། ། ཐུགས་
རྗེས་རྒྱལ་བའང་སྐྱེངས་མཛད་པ། ། དེ་ནས་བདག་ཅག་དཔེ་ཡིས་དབུལ། །
རྒྱལ་སྲས་རྒྱུ་སྐར་ཚོགས་རྣམས་ཀྱིས། ། ཡོངས་བསྐོར་རྒྱལ་བའི་ཟླ་བ་ནི། །
མཐའ་ཡས་ མངོན་ སུམ་ མཛད་ པ་ ཡིས། ། རབ་ རྒྱས་ ཀུ་ མུད་ དགོད་ པར་
མཛད། ། འོན་ཀྱང་རྒྱལ་བས་རང་གི་སྲས། ། ལུང་བསྟན་དབུགས་དབྱུང་
མཛད་པ་གང་། ། དེ་ཡི་ཆོས་ཉིད་དེ་ཡིན་གྱིས། ། སུ་ཞིག་ལྷག་པར་མཚར་དུ་
བརྩི། ། སྡུག་པའི་བུ་ལ་བརྩེ་བའི་མས། ། འཛུམ་པའི་བཞིན་རས་བསྟན་པ་
ནི། ། ཀྭ་ཡེ་རབ་ཏུ་ཡ་མཚན་པར། ། འཛིན་པ་བློ་གྲོས་ཤིན་ཏུ་གཞོན། ། ཁྱོད་
ཀྱི་ཐུགས་ལ་ཉོན་མོངས་ཀྱིས། ། གླགས་སྐབས་ནམ་ཡང་རྙེད་མིན་པ། ། འདི་
ལའང་བདག་ནི་དེ་ཙམ་དུ། ། ཡ་མཚན་གྱུར་པ་ཅང་མ་མཆིས། ། མཐའ་དག་
ནོར་འཛིན་མུན་པའི་གོས། ། འཕྲོག་བྱེད་ཉི་མའི་འོད་སྟོང་གིས། ། སྐྱེད་ཚལ་
མུན་པ་བསལ་བ་ལའང་། ། སྐྱེ་བོ་སུ་ཞིག་མཚར་དུ་བརྩི། ། ཕྱོགས་འདི་ཐུབ་
པའི་གཞུང་ལུགས་ལ། ། ལེགས་སྦྱངས་བློ་གྲོས་ལྡན་རྣམས་དང༌། ། རྒྱུད་ལྡན་
རྣལ་འབྱོར་བརྩོན་པ་གང་། ། སུས་ཀྱང་སྤྱོད་ཡུལ་མ་གྱུར་པ། །རྒྱལ་བའི་
ཐུགས་ཀྱི་གཅེས་པའི་མཛོད། ། མ་ལུས་རྒྱལ་བའི་དགོངས་པ་བཞིན། ། དྲི་
མེད་རིགས་པའི་ལམ་ནས་དྲངས། ། ལོག་པའི་གཡང་ས་ཀུན་ལས་བསྒྲལ། །
དེ་ལྟ་མོད་ཀྱི་ཁྱོད་ཀྱིས་ནི། ། དུས་གསུམ་རྒྱལ་བའི་དགོངས་པ་བཞིན། །
གཅིག་ཏུ་སྒྲུབ་པ་སྙིང་བོར་མཛད། ། བྱང་ཆུབ་དམ་པའི་ཚུལ་ཡང་བསྟན། །
ཚུལ་འདི་གཞན་དུ་མ་མཐོང་བས། ། བདག་ཉིད་གཉིས་འཐུང་དད་པ་ཡི། །



212
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལྕགས་ཀྱུས་ ལན་ གཅིག་ མིན་ པར་ དྲངས། ། ངོ༌ མཚར་ གྱུར་ནས་སྤོབས་ པ་
སྐྱེས། ། གང་གི་ཡོན་ཏན་མེ་ཏོག་གི ། དོག་པ་ཕྱོགས་ཀྱི་མཛེས་མའི་རྒྱན། །
རབ་དཀར་ གྲགས་ པའི་ དྲི་ བཞོན་ ནི། ། ནོར་ འཛིན་ བུ་ མོའི་ ཡིད་ སྲུབས་
རྒྱལ། ། མི་མཉམ་མཁྱེན་བརྩེའི་རྐང་སྟེགས་ཀྱིས། ། མཁས་མཆོག་ཀུན་གྱི་མགོ་
བོ་ལ། ། ཞབས་སྐྱེས་རྡུལ་ཚོགས་འཛེགས་པ་གང་། ། ཟླ་མེད་ཁྱོད་ལ་ཕྱག་
བགྱིད་དོ། ། དཔལ་ལྡན་ས་ཡི་མགོན་པོ་ བཤེས་ གཉེན་གྱི། ། ཡོན་ཏན་དྲི་
བཞོན་མ་ལ་ཡ་ཡི་རླུང་། ། སྙིང་ལ་རེག་པས་དང་བའི་ཡིད་གཡོས་ཏེ། ། མདོར་
བསྡུས་བསྟོད་པའི་ཚིག་འདི་གཏམ་དུ་བྱས། ། དགེ་བ་འདི་ཡིས་ཚེ་རབས་ཀུན་
ཏུ་བདག ། ཁྱོད་ཀྱི་ལེགས་བཤད་བདུད་རྩི་འཐུང་བ་ལ། ། ངོམས་པ་མེད་
པར་རླབས་ཆེན་སྤྱོད་པ་ཡིས། ། རྒྱལ་བའི་དམ་ཆོས་མཐའ་དག་འཛིན་གྱུར་
ཅིག །
གསུམ་པ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
ཡོན་ཏན་མདོར་བསྡུས་པར་བསྔགས་པ་
ཞེས་པའི་བསམ་བློའི་ནང་དོན།
དེ་ཡང་བསྟོད་པ་འདི་ཉིད་ཀྱི་བསམ་བློའི་ནང་དོན་ནི། ཁམས་གསུམ་
ཆོས་ཀྱི་རྒྱལ་པོ་ཙོང་ཁ་པ་བློ་བཟང་གྲགས་པ་མཆོག་གི་ཐོས་བསམ་སྒོམ་གསུམ་
དང་མཁྱེན་བརྩེ་ནུས་གསུམ། མཁས་བཙུན་བཟང་གསུམ་གྱི་རྨད་བྱུང་ཡོན་
ཏན་དང་། འཆད་རྩོད་རྩོམ་གསུམ་གྱི་ཁྱད་འཕགས་འཕྲིན་ལས་ལ་སྒོ་ཀུན་ནས་
བསྔགས་བརྗོད་མཛད་པ་དང་། རྗེ་ཙོང་ཁ་པ་ཆེན་པོས་དཀའ་བ་བརྒྱ་ཕྲག་
སྤྱད་ནས་སངས་རྒྱས་བསྟན་པ་དང་གངས་ཅན་འགྲོ་བ་ལ་རླབས་ཆེ་ཞིང་ཉམས་
པ་མེད་པའི་མཛད་རྗེས་བཞག་པར་མི་ཕྱེད་གུས་པ་ཆེན་པོས་གདེང་འཇོག་



བོད་ཀྱི་སྔ་དར་རྩོམ་རིག
213
མཛད་པ་དེ་ཡིན་ནོ། །
བཞི་པ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཡོན་
ཏན་མདོར་བསྡུས་པར་བསྔགས་པ་ཞེས་
པའི་རྩོམ་སྟངས་ཁྱད་ཆོས།
དེ་ཡང་མཁས་གྲུབ་དགེ་ལེགས་དཔལ་བཟང་མཆོག་ནི་རྗེ་རིན་པོ་ཆེའི་
སློབ་མ་བརྒྱ་ཕྲག་མང་བོའི་ཁྲོད་ཀྱི་སྙན་ངག་མཁན་ཕུལ་དུ་ཕྱིན་པ་ཞིག་ཡིན་
ཕྱིར། ཁོང་ཉིད་ཀྱི་སྙན་ངག་ལ་འཆར་སྣང་རྣམ་པར་མཛེས་པ་དང་ཚིག་རྒྱན་
ཕུན་སུམ་ཚོགས་པ། ཉམས་འགྱུར་ཀུན་ནས་ལྡན་པ་སོགས་ཐུན་མོང་མ་ཡིན་
པའི་དགེ་མཚན་ཁྱད་ཆོས་ལྡན་པ་ཡིན་ཏེ། གཅིག བསྟོད་པ་འདི་ཉིད་ལ་
ཁྱོན་བསྡོམས་པས་སྙན་ངག་ཚིག་རྐང་བརྒྱ་དང་བཞི་བཅུ་མཆིས་པ་དང༌། ཚིག་
རྐང་རེར་ཡིག་འབྲུ་དགུ་མ་ཅན་དང་བདུན་མ་ཅན་དུ་བརྩམས་འདུག་པ་དང་།
གཉིས། བསྟོད་པ་འདི་ཉིད་ཀྱི་སྡེབ་སྦྱོར་ལ་ནི་ཚིག་བསྡུ་ཆེ་ཞིང་ཁ་དམ་པ་དང༌
བརྗིད་ཆགས་ པའི་ ཁྱད་ཆོས་ མངོནགསལ་ དུ་ ཐོན་ འདུག་ པ་ དང༌། གསུམ།
སྙན་ངག་མཁན་གྱིས་བསྟོད་པ་འདི་ཉིད་དཔེ་རྒྱན་སོགས་སྙན་ངག་གི་རྒྱན་གྱིས་
རྣམ་པར་བརྒྱན་པས་ན་སྒྱུ་རྩལ་གྱི་ཉམས་སྣང་ཕུན་སུམ་ཚོགས་པའོ། །



214
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་བརྒྱད་པ། རྒྱལ་པོ་རཱ་མ་ཎའི་གཏམ་རྒྱུད་
ལས་བརྩམས་པའི་སྙན་ངག་གི་བསྟན་བཅོས། །
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
དེ་ཡང་རྒྱལ་ པོ་ རཱ་མ་ཎའི་གཏམ་ རྒྱུད་ལས་བརྩམས་ པའི་སྙན་ངག་གི་
བསྟན་བཅོས་དྲི་ཟའི་བུ་མོའི་རྒྱུད་མངས་ཀྱི་སྒྲ་དབྱངས་ཞེས་བྱ་བའི་རྩོམ་པ་པོ་
ནི། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་མོའི་ཐུགས་སྲས། མདོ་
སྔགས་ཀྱི་གཞུང་ལུགས་རྒྱ་མཚོ་ལྟ་བུའི་ཕ་རོལ་ཏུ་སོན་ཅིང་། ཐོས་པའི་དོན་ལ་
སྒྲུབ་པ་སྙིང་བོར་མཛད་པས་གྲུབ་པའི་གོ་འཕང་མཐོན་པོར་གཤེགས་པ། ཐ་
སྙད་ཀྱི་གཙུག་ལག་མ་ལུས་པ་ལ་དབང་འབྱོར་ཞིང་། ཁ་བ་རི་བའི་སྙན་ངག་
མཁན་མཐའ་དག་གི་རལ་བའི་ཟུར་ཕུད་ཀྱི་རྩེ་མོར་ཞབས་ཀྱི་པདྨོ་ངལ་གསོ་བའི་
མཁས་གྲུབ་ཆེན་པོ་ཞང་ཞུང་བ་ཆོས་དབང་གྲགས་པ་མཆོག་ཡིན་ལ། ཁོང་ནི་
རྗེ་ཙོང་ཁ་པ་ཆེན་མོའི་སློབ་མ་མཁས་ཆེན་བརྒྱ་ཕྲག་མང་བོའི་ཁྲོད་ཀྱི་སྙན་
གྲགས་ཅན་ཞིག་ཡིན་ཏེ། མུས་སད་པ་བློ་གྲོས་རིན་ཆེན་སེང་གེ་དང་འདི་བ་
གཉིས་ལ་རྣམ་དཔྱོད་ཕུལ་དུ་བྱུང་བའི་མཁས་པ་གཉིས་ཞེས་ཡོངས་སུ་གྲགས།
འདི་བ་རབ་བྱུང་བདུན་པའི་ཤིང་སྤྲེལ་(སྤྱི་ལོ1404)ལ་འཁྲུངས་ཤིང༌། རབ་
བྱུང་བརྒྱད་པའི་ས་གླང༌(སྤྱི་ལོ1469)ལ་སྐུ་མྱ་ངན་ལས་འདས་སོ། ། རྒྱལ་པོ་
རཱ་མ་ཎའི་གཏམ་རྒྱུད་ལས་བརྩམས་པའི་སྙན་ངག་གི་བསྟན་བཅོས་འདི་ཉིད་ནི་
ཁོང་དགུང་ལོ་སོ་ལྔ་བཞེས་པ་ས་ཕོ་རྟའི་ལོ་(སྤྱི་ལོ 1438) ལ་རྗེ་ཙོང་ཁ་པའི་
གདན་ས་དགའ་ལྡན་རྣམ་པར་རྒྱལ་བའི་གླིང་དུ་སྦྱར་བའོ། །



བོད་ཀྱི་སྔ་དར་རྩོམ་རིག
215
སྙན་ངག་གི་བསྟན་བཅོས་ཆེན་པོ་འདི་ཉིད་ཞང་ཞུང་བས་རྒྱ་གར་གྱི་རྒྱལ་
པོ་རཱ་མ་ཎའི་རྟོགས་བརྗོད་ལ་གཞི་བྱས་ཏེ་བརྩམས་པ་ཞིག་ཡིན་ལ། རྒྱ་གར་གྱི་
རྒྱལ་པོ་རཱ་མ་ཎའི་རྟོགས་བརྗོད་ནི་ཧ་ལམ་སྤྱི་ལོ་སྔོན་གྱི་དུས་རབས་གཉིས་པ་
ཙམ་ནས་རྒྱ་གར་ཁ་རྒྱུན་དུ་གྲགས་ཤིང་། ཕྱིས་སུ་དྲང་སྲོང་གྲོག་མཁར་གྱིས་བྷ་
ར་ཏ་ཞེས་བྱ་བའི་གཞུང་ལ་བརྟེན་ནས་ཁ་རྒྱུན་དུ་གྲགས་པའི་གཏམ་རྒྱུད་དེ་ལ་
སྣོན་འཕྲི་གང་ལེགས་མཛད་དེ་སྙན་གྲགས་ཀྱི་འབྲུག་སྒྲ་འཛམ་གླིང་ལ་འཕུར་
བའི་སྙན་ངག་གི་བསྟན་བཅོས་ རིང་མོ་ཞིག་ ཏུ་གྲུབ་པ་རེད། སྙན་ངག་གི་
བསྟན་བཅོས་དེ་ལ་ཁྱོན་བསྡོམས་ལེའུ་ཆེན་པོ་བདུན་ཡོད་པ་ལས། ལེའུ་དང་པོ་
གཞོན་ནུའི་དུས་ཀྱི་རྟོགས་བརྗོད་ལ་ཤོ་ལོ་ཀ1941དང༌། ལེའུ་གཉིས་པ་ནགས་
སུ་གཤེགས་པའི་རྟོགས་བརྗོད་ལ་ཤོ་ལོ་ཀ3170དང༌། ལེའུ་གསུམ་པ་ནགས་སུ་
གྱུར་བའི་རྟོགས་བརྗོད་ལ་ཤོ་ལོ་ཀ2060དང་། ལེའུ་བཞི་བ་སྤྲེའུའི་རྒྱལ་ཁམས་
ཀྱི་རྟོགས་བརྗོད་ལ་ཤོ་ལོ་ཀ་1984དང༌། ལེའུ་ལྔ་བ་སྤྲེའུ་ཧ་ནུ་མན་ཐའི་རྟོགས་
བརྗོད་ལ་ཤོ་ལོ་ཀ2487དང་། ལེའུ་དྲུག་པ་གཡུལ་གྱི་འཕྲིན་ལས་སྤེལ་བའི་
རྟོགས་བརྗོད་ལ་ཤོ་ལོ་ཀ4435དང་། ལེའུ་བདུན་པ་མཇུག་ཏུ་དགྱེས་འཛོམས་
བྱུང་བའི་རྟོགས་བརྗོད་ལ་ཤོ་ལོ་ཀ 2668དང་ བཅས་ཁྱོན་བསྡོམས་ ཤོ་ལོ་ ཀ
18745ཡོད་དོ། །
རྒྱ་གར་གྱི་རྟོགས་བརྗོད་འདི་ཡིག་བསྒྱུར་གྱི་བྱ་བའི་ ཐད་ལ་ རང་རེའི་
གངས་ཅན་པ་རྣམས་འཛམ་གླིང་གི་མི་རིགས་གང་ལས་ཀྱང་སྔ་བ་སྟེ། ཏུན་
ཧོང་གཏེར་ཡིག་ལས་ཐོན་པའི་རྒྱལ་པོ་རཱ་མ་ཎའི་རྟོགས་བརྗོད་ཀྱི་ཤོག་དྲིལ་དེ་
དག་དུས་རབས་དགུ་བའི་སྐབས་སུ་བསྒྱུར་བ་ཡིན། དེའི་རྗེས་ཀྱི་དུས་རབས་
བཅུ་དགུ་བའི་ནང་ད་གཟོད་དབྱིན་ཇི་དང་། ཧྥ་རན་སི། ཨེ་ཐ་ལི། ཨུ་རུ་སུ།
ལྗར་པན་བཅས་ཀྱིས་ཡིག་བསྒྱུར་བྱས་ཤིང༌། རྒྱ་ཡིག་ཏུ་བསྒྱུར་བ་ནི་དེ་ལས་
ཀྱང་འཕྱི་བ་རེད།



216
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཉིས་པ། རྒྱལ་པོ་རཱ་མ་ཎའི་གཏམ་རྒྱུད་ལས་
བརྩམས་པའི་སྙན་ངག་གི་བསྟན་བཅོས་ཀྱི་
བརྗོད་དོན་མདོར་བསྡུས།
དེ་ཡང་སྔོན་རྔ་ཡབ་གླིང་གི་སྲིན་པོའི་རྒྱལ་པོ་མགྲིན་པ་བཅུ་བས་འཆི་བ་
མེད་པའི་དངོས་གྲུབ་འདོད་ནས་ལྷ་ཆེན་དབང་ཕྱུག་ལ་མེ་མཆོད་སོགས་ཕུལ་
ནས་ངལ་བ་བསྟེན་པ་ལ། དབང་ཕྱུག་གིས་འཆི་མེད་དངོས་གྲུབ་སྟེར་མ་འདོད་
པར་བཙུན་མོ་ཨུ་མ་དང་སྲས་སྤྲེའུ་མིག་གསུམ་པ་སྔ་ཕྱིར་འཆི་མེད་དངོས་གྲུབ་
སྟེར་བར་མངགས་པའི་ཚེ། སྲིན་པོ་མགྲིན་བཅུས་དེ་གཉིས་ལས་དངོས་གྲུབ་
ལེན་མ་འདོད་པར་ཚོད་མེད་དུ་བརྙས་སྨོད་བྱས་པས་ན། ལྷ་མོ་ཨུ་མ་དང་སྤྲེའུ་
མིག་གསུམ་པ་ཁྲོས་པར་གྱུར་ནས་དུས་མཐར་སྲིན་པོ་ཁྱོད་ཀྱི་རྒྱལ་སྲིད་འདི་ནུ་
ལྡན་བུད་མེད་དང་སྤྲེའུ་དག་གིས་ཉམས་ཤིང་འཇོམས་པར་བྱེད་པར་ཤོག་ཅེས་
དམོད་ཚིག་སྨྲས་ནས་སོང་ངོ༌། །
དེ་ལྟ་ནའང་། སྲིན་པོ་མགྲིན་བཅུས་སྔར་བཞིན་དབང་ཕྱུག་ལ་མཆོད་
བཀུར་བྱས་ནས་འཆི་མེད་དངོས་གྲུབ་སྟེར་བར་རེ་མོས་བཅངས་པས། དབང་
ཕྱུག་མི་འོང་ཀ་མེད་དུ་གྱུར་ནས། སྲིན་པོ་མགྲིན་བཅུའི་སྟེང་གདོང་སྟེ་རྟ་མགོ་
མ་ཆད་ཀྱི་བར་དུ་མི་འཆི་བའི་དངོས་གྲུབ་བསྩལ་ཏོ། །
དེ་ནས་ལྷ་མོ་ཨུ་མའི་དམོད་པའི་དབང་གིས་སྲིན་པོ་མགྲིན་བཅུའི་བཙུན་
མོ་ཞིག་ལ་སཱི་ཏཱ་ཞེས་པའི་བུ་མོ་མཛེས་སྡུག་དཔལ་གྱིས་སྒེག་པ་ཞིག་བཙས་ནས་
ངོ་མཚར་བའི་ངང་མཚན་མཁན་ལ་བསྟན་པ་ན། མཚན་མཁན་གྱིས་ཞིབ་ཏུ་
བརྟག་སྟེ། སྲིན་པོའི་ཡུལ་ཕུང་བར་བྱེད་པའི་མི་བཟད་པའི་དུག་ཀ་ཀོ་ལ་དང་
ཀུན་ནས་མཚུངས་པའི་བུ་མོ་འདི་ནི་གཞན་གང་གི་གྲོགས་སུའང་མི་འོས་པར།



བོད་ཀྱི་སྔ་དར་རྩོམ་རིག
217
ཆུ་ཀླུང་ཆེན་པོའི་གྲོགས་སུ་འོས་པས་ཆུ་ལ་སྐྱུར་ཅིག་ཅེས་སྨྲས་པས། སཱི་ཏཱ་རིན་
པོ་ཆེའི་སྒྲོམ་དུ་བཅུག་ནས་ཆུ་ལ་བསྐུར་རོ། །
སྒྲོམ་དེ་ཆུ་བོས་ཁྱེར་ནས་སོང་སོང་བ་ལས་འཛམ་བུ་གླིང་གི་ཞིང་ལ་ཆུ་
འདྲེན་པའི་ཡུར་བ་རུ་ཐོན་པ་དེ་ལས་ལ་བྲེལ་བའི་ཞིང་བ་དག་གིས་རྙེད་ནས་
སྐྱེད་བསྲིངས་ཏེ། འདི་ནི་རྒྱལ་པོ་རཱ་མ་ཎའི་དགའ་བའི་མེ་ལོང་དུ་འོས་སོ་ཞེས་
རྒྱལ་པོ་རཱ་མ་ཎ་ལ་ལེགས་པར་ཕུལ་བ་ན། རྒྱལ་པོ་སཱི་ཏཱའི་མཛེས་སྡུག་ལ་ཡིད་
རབ་ཏུ་ཆགས་པར་གྱུར་ཏེ། བུ་མོ་འདི་ཡི་རྨད་བྱུང་མཛེས་སྡུག་ནི་ང་ལས་
གཞན་སུ་ཞིག་གི་མིག་གི་སྤྱོད་བྱ་རུ་གྱུར་ནའང་མི་རུང་ངོ་ཞེས་བསམ་ནས་རྒྱལ་
ཁབ་ཀྱི་སྲིད་དབང་རང་ཉིད་ཀྱི་ནུ་བོ་ལཱ་གླུ་མ་ན་ལ་གནང་རྗེས་སི་ཏཱ་ཁྲིད་ནས་
དབེན་པའི་ནགས་ཚལ་དུ་གཤེགས་པ་ལ། བསམ་གཏན་པ་ལཱ་གླུ་མ་ནས་ཀྱང་
རྒྱལ་སྲིད་བསྐྱངས་མ་འདོད་པར་སྲིད་དབང་ནུ་བོ་ཐ་ཆུང་འཇིགས་སྡེ་ལ་བྱིན་ཏེ་
ཕུ་བོ་རཱ་མ་ ཎ་ དང་བཙུན་མོ་སི་ཏཱ་གཉིས་ཀྱི་རྗེས་འབྲངས་ནས་དབེན་ པའི་
ནགས་ཚལ་དུ་ཕེབས་སོ། ། དེ་ནས་བཟུང་ལཱ་གླུ་མ་ཎ་བསམ་གཏན་གྱི་བདེ་བས་
མྱོས་པ་དང་རྒྱལ་པོ་རཱ་མ་ཎ་དང་བཙུན་མོ་སི་ཏཱ་གཉིས་འདོད་པའི་བདེ་བ་ལ་
རོལ་ནས་བཞུགས་སོ། །
དེ་ལ། སྲིན་པོའི་རྒྱལ་པོ་མགྲིན་པ་བཅུ་བས་བཙུན་མོ་སཱི་ཏཱའི་སྙན་པའི་
གྲགས་པ་ཐོས་པས་རང་གི་བཙུན་མོར་འཕྲོག་པར་བསམ་སྟེ། རི་དྭགས་ཤིག་ཏུ་
སྤྲུལ་ནས་རྒྱལ་པོ་རཱ་མ་ཎ་དང་བཙུན་མོ་སི་ཏཱ་གཉིས་རོལ་བའི་ནགས་ཚལ་དེར་
སླེབས་པ་ན། སཱི་ཏཱའི་ཡིད་གདོན་གྱིས་བརླམས་པས་རི་དྭགས་དེ་མཐོང་ནས།
རྒྱལ་པོ་ལགས། ཡིད་དུ་འོངས་པའི་རི་དྭགས་འདི་ཉིད་ད་ལྟ་ཉིད་དུ་འཛིན་
པར་མཛོད་ཅིག་ཅེས་ཅལ་ཅོལ་དུ་ཡང་ཡང་བསྐུལ་བས། རྒྱལ་པོ་རི་དྭགས་དེ་
འཛིན་པར་མི་འགྲོ་ཀ་མེད་དུ་གྱུར་ཏེ་བཙུན་མོ་སཱི་ཏཱ་དང་ལཱ་གླུ་མ་ན་གཉིས་ཀྱི་
མཐའ་ལ་རྟགས་ཀྱི་རི་མོ་བཀོད་ནས། འདིའི་ཕྱི་ལ་མི་འགྲོ་བར་གྱིས་ཞེས་ནན་
དུ་གདམས་རྗེས། མདའ་གཞུ་བཟུང་ནས་རི་དྭགས་བདའ་བས་ན། རི་དྭགས་



218
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་ནི་སྲིན་པོ་མགྲིན་བཅུའི་ཆོ་འཕྲུལ་ཡིན་ཕྱིར་བྲོས་པའི་མཐའ་མར་ནམ་མཁའི་
འཇའ་ཚོན་ཇི་བཞིན་གར་སོང་ཆ་མེད་དུ་གྱུར་སྟབས། རྒྱལ་པོ་ངལ་བ་འབྲས་
མེད་དུ་གྱུར་ནས་ཡིད་ཐང་དང་ལུས་ཐང་གཉིས་ཀ་ཆད་ནས་ཡུན་རིང་ཞིག་ལ་
ཕྱིར་མ་སླེབས། དེ་ལ་སྲིན་པོ་མགྲིན་བཅུ་བཙུན་མོ་སཱི་ཏཱ་དང་ལཱ་གླུ་མ་ན་གཉིས་
སྡོད་པའི་ གནས་དེའི་ ཉེ་འདབས་ སུ་འོངས་ནས། རྒྱལ་ པོ་ རཱ་མ་ཎའི་ སྐད་
གདངས་ཀྱིས་སཱི་ཏཱ་སཱི་ཏཱ་ཞེས་ཉམ་ཉེས་པའི་སྐད་དུ་ཡང་ཡང་བོས་པ་ན། ལཱ་གླུ་
མ་ཎས་བསམ་གཏན་སྒོམ་པའི་རྐྱེན་གྱིས་མ་ཐོས་ཀྱང་བཙུན་མོ་སཱི་ཏཱས་གསལ་
བོར་ཐོས་པས། ཡིད་ཀྱིས་མ་བཟོད་པར་ན་རེ། ལཱ་གླུ་མ་ན་ལགས། རྒྱལ་པོ་
ཉིད་ཀྱིས་ཉེ་འདབས་སུ་ཉམ་ཐག་སྐད་ཀྱིས་བདག་ཉིད་འབོད་ཀྱིན་འདུག་པ་
ཁྱོད་ཀྱིས་མ་ཐོས་སམ། ད་ལྟ་ཉིད་དུ་སོངས་ལ་རྒྱལ་པོ་ལ་ཅི་ཉེས་ལྟོས་ཤིག་ཅེས་
བསྐུལ་བ་ན། ལཱ་གླུ་མ་ནས་བདག་གིས་དེ་འདྲ་མ་ཐོས། རྒྱལ་པོ་རེ་ཞིག་ཕྱིར་
ཕེབས་ངེས་ཡིན་ཞེས་བཤད་ནས་མ་སོང་བར་བསྡད་པ་ལ། སི་ཏཱ་ན་རེ། འོ།
ད་མི་ཤེས་པ་མི་འདུག རྒྱལ་པོས་ཉེ་འདབས་སུ་ཉམ་ཐག་སྐད་ཀྱིས་ཡང་ཡང་
བོས་ཀྱང་ཁྱོད་སྐྱོབ་པར་མི་འགྲོ་བར་འདུག་པ་ནི། ཁྱོད་ཀྱིས་རྒྱལ་པོ་མེད་པར་
གྱུར་ནས་བདག་ཐོབ་པ་ལ་རེ་བས་རེད་ཅེས་ཐོལ་བྱུང་དུ་གསང་མཐོར་སྨྲས་པས།
ལཱ་ཚུ་མ་ནའི་ཡིད་ལ་ཁོང་ཁྲོ་དང་ངོ་ཚ་འགྲན་པ་ལྟར་སྐྱེས་ནས་དེ་མ་ཐག་རྒྱལ་པོ་
རཱ་མ་ཎ་བཙལ་བར་སོང་ངོ༌། ། །
ལཱ་གླུ་མ་ན་སོང་ཤུལ་དུ། སྲིན་པོ་མགྲིན་བཅུ་དྲང་སྲོང་ཞིག་ཏུ་སྤྲུལ་ནས་
བཙུན་མོ་སཱི་ཏཱ་ལ་ཁ་ཟས་སློང་བ་ལྟར་འོངས་ཏེ། བཙུན་མོ་སཱི་ཏཱ་དེ་ཁོ་མོ་སྡོད་
གནས་ཀྱི་ས་གཞི་དང་བཅས་པར་སྲིན་པོའི་ཡུལ་དུ་ཁྱེར་རོ། །
ཡིན་ན་ཡང་། སྲིན་པོ་མགྲིན་བཅུའི་འདོད་པ་དེ་ཡིད་བཞིན་དུ་འགྲུབ་མ་
ཐུབ་པ་དང་། བཙུན་མོ་སཱི་ཏཱ་བཙོན་མའི་ཚུལ་དུ་བཟའ་ཤིང་ར་བར་བཅུག་
པས་ན། སྲིན་པོའི་འཇིགས་སྣང་ཚད་མེད་མྱངས་པ་དང༌། ཁྱད་པར་དུ་སྔོན་
རྒྱལ་པོ་རཱ་མ་ཎ་རི་དྭགས་འཛིན་པར་ནན་གྱིས་བསྐུལ་བ་ནི་རང་ཉིད་ལན་པ་



བོད་ཀྱི་སྔ་དར་རྩོམ་རིག
_219 །
ཡིན་པ་ཤེས་ནས་ནོངས་འགྱོད་ཚད་མེད་སྐྱེས་ནས། ད་ནི་འཆི་བ་ལས་ཐབས་
གཞན་མེད་པས་སྔ་མོ་ནས་ཤི་ཐབས་ཤིག་བྱེད་དགོས་བསམ་ནས་བསྡད་དོ། །
དེ་ནས་རྒྱལ་པོ་རཱ་མ་ཎས་བཙུན་མོ་སཱི་ཏཱ་འཚོལ་ཕྱིར་ཆུ་རྒྱུན་དྲོན་མོ་ཞིག་
གི་མགོ་ཁུངས་དེད་ནས་སོང་སོང་བ་ལས། འཇིགས་སུ་རུང་བའི་སྤུ་མདོག་
དམར་སེར་ཅན་གྱི་སྤྲེའུ་ཆེན་པོ་སྟེ་ནགས་ཀྱི་མི་རྒོད་འདྲ་བ་ཞིག་དང་འཕྲད་
པས། རང་ལ་གནོད་པ་བྱེད་པར་དོགས་ནས་མདའ་འཕེན་པར་བརྩམས་པ་ན།
གང་དེས་ཚུལ་ངན་པ་ཅི་ཡང་མ་བསྟན་ཕྱིར། ཕན་ཚུན་ཡིད་ཆེས་པའི་ངང་
གཏམ་དྲིས་ཚེ། སྤྲེའུ་དེའི་མིང་ལ་མགྲིན་བཟང་ཟེར་ཞིང་། ཁོ་ལ་དགྲ་ཟླ་ཞིག་
ཡོད་པའི་མིང་ལ་སྤྲེའུ་འབའ་ལེ་ཟེར་བ་དང༌། ཁོ་གཉིས་ཀྱིས་སྤྲེའུའི་རྒྱལ་སྲིད་
བརྩད་ནས་ཉིན་འགའི་རིང་ལ་དྲག་ཏུ་འཐབ་ཀྱང་རྒྱལ་ཕམ་གྱི་ཤན་འབྱེད་མ་
ཐུབ་པར་ལུས་པ་ཡིན་པས། རྒྱལ་པོ་རཱ་མ་ཎ་ལ་འབའ་ལེ་འདུལ་བའི་གྲོགས་
བྱེད་དགོས་པའི་འདུན་པ་ཞུས་པ་དང་དེ་ལྟར་བྱས་ན་བཙུན་མོ་སཱི་ཏཱ་རྙེད་པའི་
ཐབས་ཡོད་པར་ཁས་བླངས་པ་ལ། རྒྱལ་པོ་རཱ་མ་ཎས་སྤྲེའུ་མགྲིན་བཟང་ལ་
འབའ་ལེ་འདུལ་བའི་གྲོགས་བྱེད་པའི་དམ་བཅའ་བཞག་གོ །
ཕྱིའི་ཉིན་མོ། མགྲིན་བཟང་འབའ་ལེ་དང་འཐབ་པའི་ཚེ། དེ་གཉིས་
འཁོར་ལོ་འཁོར་བའམ་གློག་འཁྱུག་པ་ཇི་བཞིན་ལྟ་བས་མིག་གིས་མི་ཟིན་པར་
འཐབ་ཅིང་འཛིང་བས་ན། རྒྱལ་པོ་རཱ་མ་ཎས་མདའ་འཕེན་པར་མ་སྤོབས།
དེ་བས་མགྲིན་བཟང་གིས་རྒྱལ་པོ་རཱ་མ་ཎ་ལ་སླར་ཡང་ནན་གྱིས་བསྐུལ་བ་དང་། །
ཕྱིའི་ཉི་མར་ རྒྱབ་ལ་མེ་ལོང་ཞིག་བཏགས་ནས་འབའ་ལེ་ དང་ འཐབ་ པ་ན།།
རྒྱལ་པོས་ད་གཟོད་འབའ་ལེ་ལ་མདའ་འཕངས་ནས་བསད་དོ། །
དེ་ལྟར་རྒྱལ་པོ་རཱ་མ་ཎས་སྤྲེའུ་མགྲིན་བཟང་གི་འདོད་པ་ཡིད་བཞིན་དུ་
བསྐངས་པས། མགྲིན་བཟང་གིས་རང་གི་བློན་པོ་སྤྲེའུ་ཧ་ནུ་མན་ཐ་བཙུན་མོ་
སཱི་ཏཱ་འཚོལ་བར་མངགས་སོ། ། སྤྲེའུ་ཧ་ནུ་མན་ཐས་བཙུན་མོ་སཱི་ཏཱ་སྲིན་པོའི་
ཡུལ་ན་ཡོད་པར་ཤེས་ནས། མཆོང་ཐེངས་གཅིག་གིས་སྲིན་པོ་རྔ་ཡབ་གླིང་དུ་



220
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མཆོང་བ་ན་མཆོང་ཚོད་མ་ཟིན་པར་བྱང་ཕྱོགས་རླུང་ལྷའི་ཡུལ་དུ་ཐོན། རླུང་
ལྷའི་ཡུལ་ན་ཁོའི་མ་ཞང་རྣམས་བཞུགས་པས་ཁོ་རང་ཚ་བོ་རུ་ཤེས་ནས་གསོལ་
སྟོན་རྒྱ་ཆེར་མཛད་ནས་ཡུན་རིང་འགོར་རོ། །
དེ་ནས་སྤྲེའུ་ཧ་ནུ་མན་ཐ་སླར་ཡང་སྲིན་པོ་རྔ་ཡབ་གླིང་ལ་མཆོང་ནས་
བཙུན་མོ་སཱི་ཏཱ་བཙལ་བས་ན་བཟའ་ཤིང་གི་ར་བར་བཙོན་འཇུག་བྱས་ཡོད་པ་
མཐོང་ནས། རྒྱལ་པོ་རཱ་མ་ཎས་བསྐུར་བའི་སོར་གདུབ་སཱི་ཏཱ་ལ་བསྟན་ཏེ། ཁོ་
རང་སྐྱོབ་པར་ཡོང་བའི་གནས་ཚུལ་བཤད་པ་ལ། བཙུན་མོ་སཱི་ཏཱའི་ཡིད་ལ་
དགའ་བ་དང་བདེ་བས་ཁྱབ། ཡིན་ན་ཡང་། སྲིན་པོ་རྣམས་ཀྱིས་སྤྲེའུ་ཧ་ནུ་
མན་ཐ་གསོན་བཟུང་བྱས་པ་དང་། ཁྱོད་ཇི་ལྟར་ཤི་ན་འདོད་ཅེས་དྲིས་པ་ལ།
ཧ་ནུ་མན་ཐ་ན་རེ། ད་ནི་གང་ལྟར་ཀྱང་བདག་ཤི་བ་ལས་འོས་མེད། ཁྱོད་ཅག་
གིས་སྙིང་ནད་སངས་པ་ཞིག་བྱེད་པར་གྱིས། ངའི་མཇུག་མའི་སྟེང་ལ་རས་དར་
ཡུག་གང་མང་དཀྲིས། དེ་ཐོག་ལ་སྣུམ་ཡང་ཡང་བླུགས་ལ་མེས་སྒྲོན་པར་གྱིས་
དང་བདག་ངན་ཤི་ཞིག་བྱེད་ངེས་ཡིན་ཞེས་ཞུས་པ་ན། སྲིན་པོ་རྣམས་ཀྱིས་དེ་
ནི་གསོད་སྲོལ་ཡ་ང་བ་ཞིག་རེད་སྙམ་ནས་དེ་ལྟར་བྱས་པ་ལ། སྤྲེའུ་ཧ་ནུ་མན་ཐ་
དེ་ཉིད་སྲིན་པོའི་ཕོ་བྲང་གི་ཁོ་ར་ཁོར་ཡུག་ཏུ་རྒྱུག་ཅིང་མཆོང་བ་དང་མཆོང་
ཞིང་རྒྱུག་ནས་སྲིན་པོའི་ཡུལ་ཐམས་ཅད་དམར་བོ་མེ་ལ་འུར་འུར་ཆེམ་ཆེམ་དུ་
སྒྲོན་པ་དང་། རྔ་ཡབ་གླིང་དེ་འུར་ཟིང་གིས་ཀུན་ནས་འཁྲུགས་པར་བྱས་ཤིང་།
སྲིན་པོ་མགྲིན་པ་བཅུ་བ་མ་གཏོགས་པའི་སྲིན་པོ་གྲངས་མཐའ་མེད་པ་ཞིག་ནི་
ཡམ་ཤིང་བསྲེག་པ་ལྟར་མེ་ལ་མཆོད་དོ། ། དེ་ལ་སྤྲེའུ་ཧ་ནུ་མན་ཐའི་རྔ་མའི་
སྟེང་ལ་དཀྲིས་པའི་རས་དར་དེ་རྣམས་འབར་ཚར་ནས་མཇུག་མའི་སྙིང་བོ་ལ་
རེག་པར་རྩོམ་པའི་ཚེ། ལྷོ་ཕྱོགས་རྒྱ་མཚོའི་ཁར་རྒྱུགས་ནས་རྔ་མ་མཚོ་ནང་ལ་
བཙུགས་པ་ན། ཀླུ་རྣམས་ཀྱིས་སྤྲེའུ་འདི་ཉིད་ཀྱིས་སྲིན་ཡུལ་ཐལ་བར་བརླགས་
པར་མ་ཟད། ཀླུ་ཡུལ་ཁམས་ཀྱང་མེར་བསྲེག་རྒྱུ་རེད་སྙམ་ནས་ཕུ་བཏབ་ནས་
མེ་དབུགས་ཀྱིས་བཅིལ་ལོ། །་



བོད་ཀྱི་སྔ་དར་རྩོམ་རིག
221
དེ་ནས་སྤྲེའུ་ཧ་ནུ་མན་ཐ་ཕྱིར་འཛམ་བུ་གླིང་ལ་ཕེབས་ནས་བཙུན་མོ་སཱི་
ཏཱ་སྲིན་ཡུལ་ན་ཡོད་པ་དང་སྲིན་ཡུལ་མེར་སྒྲོན་པ་སོགས་ཀྱི་གནས་ཚུལ་རྒྱལ་པོ་
རཱ་མ་ཎ་ལ་ཞུས་པ་དང༌། རྒྱལ་པོ་རཱ་མ་ཎས་འཛམ་བུ་གླིང་ནས་ཡན་ལག་བཞི་
ལྡན་གྱི་དམག་སྣ་དྲངས་ནས་སྲིན་པོ་རྔ་ཡབ་གླིང་ལ་གཡུལ་འགྱེད་པར་ཆས། །
རྒྱལ་པོ་རཱ་མ་ཎས་དྲངས་པའི་ཡན་ལག་བཞི་ལྡན་གྱི་དམག་དཔུང་གིས་
སྲིན་པོ་རྣམས་མ་ལུས་པར་ཚར་བཅད་པ་དང་། རྒྱལ་པོ་རཱ་མ་ཎས་མདའ་
འཕངས་ཏེ་སྲིན་པོ་མགྲིན་པ་བཅུ་བའི་རྟ་མགོ་བཅད་ནས་འཇིག་རྟེན་ཕ་རོལ་ཏུ་
བསྐྲད་ཅིང་། བཙུན་མོ་སཱི་ཏཱ་བསྐྱབས་ཏེ་ཕྱིར་འཛམ་བུ་གླིང་ལ་ཆས་ པའི་
སྐབས་དེར། གཡུལ་ལས་ཐར་བའི་སྲིན་པོ་ཞིག་དབེན་གནས་སུ་བསམ་གཏན་
ལ་སྒོམ་པའི་མགྲིན་བཅུའི་ནུ་བོ་ལ་ཨུ་པ་ཀརྣ་ཟེར་བའི་ཞབས་ལ་གཏུགས་ནས།
རཱ་མ་ཎས་ཡན་ལག་བཞི་ལྡན་གྱི་དམག་དཔུང་དྲངས་ནས་སྲིན་ཡུལ་ཚར་བཅད་
པ་དང་མགྲིན་བཅུ་ཡང་བསད་ཟིན་པའི་གནས་ཚུལ་ཞུས་པས་ན། ཨུ་པ་ཀརྨ་
ཁོང་ཁྲོ་བཟོད་གླགས་མེད་པ་སྐྱེས་ནས་ནུས་མཐུ་ཆེར་བསྐྱེད་ཀྱིས་ཁ་ནང་ནས་མེ་
འཕྱུར་ནས། རྒྱལ་པོ་རཱ་མ་ཎ་དང་སྤྲེའུ་ཧ་ནུ་མན་ཐ་སོགས་སྐྱེས་ཆེན་རེ་གཉིས་
ཙམ་མ་གཏོགས་གཞན་དམག་དཔུང་མ་ལུས་པ་དར་ཅིག་ཉིད་དུ་བསྲེགས་ནས་
ཀེང་རུས་དཀར་བོ་རུ་བཏང་ངོ༌། ། དེ་ལ་སྤྲེའུ་ཧ་ནུ་མན་ཐ་རང་གི་ཡབ་དམ་
པའི་ཞབས་ལ་གཏུགས་ནས་འཆི་སོས་ཀྱི་ཐབས་ལམ་དྲིས་པ་ན། ཡབ་མཆོག་
ནས་གངས་ཏི་སེ་སྟེང་ན་ ཤི་སོས་ཀྱི་རྩྭ་སྨན་མཆོག་ཏུ་གྱུར་པ་ཞིག་ཡོད་པར་
གསུངས་སྟབས། སྤྲེའུ་ཧ་ནུ་མན་ཐ་དེ་མོད་ལ་གངས་ཏི་སེ་སྟེང་ལ་མཆོང་ནས་
སྨན་གྱི་རིག་བྱེད་ལ་མ་གོམས་ཕྱིར་རྩྭ་ལྡུམ་གང་མང་ཞིག་བཏུས་ཡོང་ནས་ཡབ་
ལ་ཕུལ་བ་ན། དེའི་ཁྲོད་དུ་ཉེ་བར་མཁོ་བའི་སྨན་རྩྭ་གཅིག་ཀྱང་མེད་པར་
བརྟེན། ཧ་ནུ་མན་ཐ་སླར་ཡང་སོང་ནས་གངས་ཏི་སེ་ལག་ལ་པང་ནས་ཁྱེར་
འོངས་པ་ལ། ཡབ་ནས་སྨན་བཏུས་ཤིང་ལེགས་པར་བསྡེབས་རྗེས། ཀེང་རུས་
སུ་སྣང་བའི་དམག་དཔུང་ ཐམས་ ཅད་ཀྱི་སྟེང་ལ་འཆི་གསོས་ཀྱི་སྨན་མཆོག་



222་
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཏོར་བའི་མོད་ལ། ཤ་བྲལ་རུས་པའི་ཚུལ་དུ་སྣང་བའི་དམག་གི་དཔུང་ཚོགས་
དེ་རྣམས་རེ་རེ་བཞིན་སླར་གསོན་པར་གྱུར་པས། ཐམས་ཅད་དགའ་བ་དང་སྤྲོ་
བས་ཁེངས་སོ། །
དེ་ནས་རྒྱལ་པོ་རཱ་མ་ཎས་ཡན་ལག་བཞི་ལྡན་གྱི་དམག་དཔུང་ཁྲིད་ནས་
ཕྱིར་འཛམ་བུ་གླིང་ལ་ཕེབས་རྗེས། སྔར་བཞིན་བཙུན་མོ་སཱི་ཏཱ་ཁྲིད་ནས་ནགས་
ཚལ་དུ་གཤེགས་སོ། །
གསུམ་པ། རྒྱལ་པོ་རཱ་མ་ཎའི་གཏམ་རྒྱུད་ལས་
བརྩམས་པའི་སྙན་ངག་གི་བསྟན་བཅོས་
ཀྱི་བསམ་བློའི་རང་བཞིན།
གོང་ནས་གོ་བདེའི་ཚིག་གིས་མདོར་བསྡུས་པ་དེ་ནི། རྒྱལ་པོ་རཱ་མ་ཎའི་
གཏམ་རྒྱུད་ལས་བརྩམས་པའི་སྙན་ངག་གི་བསྟན་བཅོས་འདིའི་བརྗོད་དོན་
ཡིན་ཞིང༌། བརྗོད་དོན་དེའི་སྟེང་ནས་བསམ་ཞིང་གཞིགས་ན། སྙན་ངག་གི་
བསྟན་བཅོས་འདི་ཉིད་ཀྱི་བསམ་བློའི་རང་བཞིན་ནི། འདི་ལྟར་ཡིན་པར་སྙམ་
སྟེ། གཏམ་རྒྱུད་ཁྲོད་དུ་རྒྱལ་པོ་རཱ་མ་ཎ་ལ་མཛེས་སྡུག་དཔལ་གྱིས་སྒེག་པའི་བུ་
མོ་སཱི་ཏཱ་ཐོབ་པས་ན་རྒྱལ་པོ་དེ་ལ་ཡིད་རབ་ཏུ་ཆགས་པར་གྱུར་ཏེ། འདི་ཡི་
མཛེས་སྡུག་གཞན་གྱི་མིག་གི་སྤྱོད་བྱ་ལ་གྱུར་ནའང་མི་རུང་ངོ་སྙམ་སྟེ། རྒྱལ་
སྲིད་ནུ་བོ་འཇིགས་སྡེ་ལ་གནངས་རྗེས། བཙུན་མོ་སི་ཏཱ་ཉེ་བར་ཁྲིད་ནས་མི་
མེད་དབེན་པའི་ནགས་ཚལ་དུ་སོང་ནས་དགའ་མགུའི་བརྩེ་དུང་གི་བདུད་རྩི་ལ་
ངོམས་མེད་དུ་སྤྱད་ནས་བཞུགས་པ་ནི་བཅོས་མ་མིན་ཞིང་འགྱུར་བ་མེད་པའི་
བརྩེ་དུང་གི་ཕྱིར་ཡིན་པ་ཐོག་མར་བསྟན་པ་དང༌། དེ་ནས་གོམ་གང་མདུན་
སྤོས་ཀྱིས་སྲིན་པོའི་རྒྱལ་པོ་མགྲིན་པ་བཅུ་བས་བཙུན་མོ་སཱི་ཏཱའི་མཛེས་སྡུག་གི་



223
བོད་ཀྱི་སྔ་དར་རྩོམ་རིག
སྙན་པའི་གྲགས་པ་ཐོས་ནས་ནགས་ཚལ་དུ་འོངས་ཏེ་བཙུན་མོ་སཱི་ཏཱ་སྒྱུ་ཐབས་
ཀྱིས་སྲིན་པོ་རྔ་ཡབ་གླིང་དུ་འཕྲོགས་སོང་སྟབས། རྒྱལ་པོ་རཱ་མ་ཎ་དང་བཙུན་
མོ་སཱི་ཏཱ་གཉིས་ཀྱི་བརྩེ་དུང་ལ་མི་འདོད་ཁ་བྲལ་གྱི་སྡུག་བསྔལ་བཟོས་པ་དང༌།
རྒྱལ་པོ་རཱ་མ་ཎ་ལ་དྲན་སྣང་གི་སྡུག་བསྔལ་ཚད་མེད་པ་དང་། བཙུན་མོ་སཱི་ཏཱ་
ལ་ཕམ་ཉེས་ཀྱི་འཇིགས་སྣང་ཚད་མེད་པ་བཟོས་བྱུང་ངོ༌། །
ཡིན་ན་ཡང་། རྒྱལ་པོ་རཱ་མ་ཎས་བློ་སེམས་འགྱུར་མེད་ཀྱིས་དཀའ་སྡུག་
ཁྱད་དུ་བསད་ནས་ཡུན་རིང་གི་བར་དུ་བཙུན་མོ་སཱི་ཏཱ་བཙལ་ བའི་ མཐར། །
སྤྲེའུ་མགྲིན་བཟང་ལ་འཕྲད་པ་དང་། དེ་ལ་བཙུན་མོ་སི་ཏཱ་འཚོལ་བའི་ཐབས་
ལམ་ཡོད་པ་ཤེས་ནས་དེའི་དགྲ་ཟླ་སྤྲེའུ་འབར་ལེར་མདའ་འཕངས་ནས་བསད་
པ་རེད། །
དེ་ནས་སྤྲེའུ་མགྲིན་བཟང་གི་བློན་པོ་སྤྲེའུ་ཧ་ནུ་མན་ཐ་སྲིན་པོའི་ཡུལ་ལ་
སོང་ནས། བཙུན་མོ་སི་ཏཱ་སྲིན་ཡུལ་ན་མཆིས་པ་ཤེས་འཕྲལ་སླར་ཡང་རྒྱལ་པོ་
རཱ་མ་ཎའི་ཞབས་ལ་གཏུགས་ནས་གནས་ཚུལ་ཞུས་པས་ན། རྒྱལ་པོ་རཱ་མ་ཎས་
རྒྱལ་ཁབ་ཀྱི་ཡན་ལག་བཞི་ལྡན་གྱི་དམག་སྣ་དྲངས་ཏེ་སྲིན་པོ་རྔ་ཡབ་གླིང་ལ་
གཡུལ་འགྱེད་པར་སོང་བ་དང་། སོང་ནས་ཀྱང་སྲིན་པོ་མ་ལུས་པར་ཚར་
བཅད་ཅིང་། སྲིན་པོའི་རྒྱལ་པོ་མགྲིན་པ་བཅུ་བའི་རྟ་མགོ་བཅད་ནས་ལྔ་བའི་
ལམ་དུ་བརྫངས་ཏེ། བཙུན་མོ་སི་ཏཱའམ་བརྩེ་དུང་དེ་སླར་ཡང་བསྐྱབས་ནས་
འཛམ་བུ་གླིང་ལ་ལོག་པ་དང་། དེ་ནས་ཡང་སྔར་བཞིན་རྒྱལ་སྲིད་ལ་ཞེ་མ་
ཆགས་པར་བཙུན་མོ་སཱི་ཏཱ་ཁྲིད་ནས་དབེན་པའི་ནགས་ཚལ་དུ་སོང་བ་སོགས་ཛ་
དྲག་ཆེ་བའི་གཏམ་རྒྱུད་ཀྱི་བྱུང་རིམ་དེ་དག་འཕྲོ་རིམ་འཕྲོར་བསྟན་པ་རེད།
ཛ་དྲག་ཆེ་བའི་བྱུང་རིམ་དེ་དག་གི་ཁྲོད་དུ། རྒྱལ་པོ་རཱ་མ་ཎས་མདའ་འཕངས་
ནས་སྤྲེའུ་འབའ་ལེ་བསད་པ་དེ་ནི་གང་དགའ་ཅི་འདོད་ཀྱིས་རི་དྭགས་རྔོན་པ་
ཇི་བཞིན་སྲོག་ལྡན་གྱི་སྤྲེའུ་ཞིག་བསད་པ་མ་ཡིན་ཏེ། དེ་ནི་འགྱུར་མེད་ཀྱི་
དགའ་བ་ཞིག་དང་བླ་མེད་ཀྱི་བརྩེ་དུང་ཞིག་གི་ཆེད་དུ་ཡིན་ལ། དེ་ལྟར་གསོད་



224
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཐུབ་པའི་སྙིང་སྟོབས་ཆེན་པོ་དེ་ཡང་འགྱུར་མེད་ཀྱི་དགའ་བ་དང་བླ་མེད་ཀྱི་
བརྩེ་དུང་ལས་ཐོན་པ་རེད། ལྷག་པར་དུ། རྒྱལ་པོ་རཱ་མ་ཎས་བཙུན་མོ་སི་ཏཱ་
སྐྱོབ་ཕྱིར། རྒྱལ་ཁབ་ཀྱི་ཡན་ལག་བཞི་ལྡན་གྱི་དམག་དཔུང་དྲངས་ནས་སྲིན་
པོའི་ཡུལ་དུ་གཡུལ་འགྱེད་བྱས་ཏེ། རྔ་ཡབ་གླིང་གི་སྲིན་པོ་རྣམས་མ་ལུས་པར་
ཚར་བཅད་པ་དང་། སྲིན་པོའི་རྒྱལ་པོ་མགྲིན་པ་བཅུ་བའང་ལྔ་བའི་ལམ་དུ་
བརྫངས་པ་རེད། དེ་ལྟར་རྒྱལ་ཁབ་ཅིག་གི་ཡན་ལག་བཞི་ལྡན་གྱི་དམག་དཔུང་
རྣམ་པར་དྲངས་ནས་རྒྱལ་ཁབ་གཞན་ཞིག་རྩ་མད་རྨེག་མེད་དུ་བཏང་བ་ནི།
གཞན་ཅི་ཞིག་གི་དོན་དུ་ཡང་མ་ཡིན་པར། མཛེས་སྡུག་དཔལ་གྱིས་སྒེག་པའི་
བཙུན་མོ་སཱི་ཏཱ་སྟེ། འགྱུར་བ་མེད་པའི་དགའ་བ་དང་བླ་ན་མེད་པའི་བརྩེ་དུང་
གི་ཆེད་ཡིན་ལ། དེ་ལྟར་གཡུལ་གྱི་བྱ་བ་རླབས་པོ་ཆེ་ཞིག་སྤེལ་ཐུབ་པའི་སྙིང་
སྟོབས་ཆེན་པོ་དེ་ ཡང་ མཛེས་སྡུག་དཔལ་ གྱིས་ སྒེག་པའི་བཙུན་མོ་སི་ཏཱ་ སྟེ།
འགྱུར་བ་མེད་པའི་དགའ་བ་དང་བླ་ན་མེད་པའི་བརྩེ་དུང་ལས་ཐོན་པ་རེད།
དེར་བརྟེན། གཡུལ་ལས་རྣམ་པར་རྒྱལ་བའི་རྗེས་སུ་རྒྱལ་པོ་རཱ་མ་ཎས་སྔར་
བཞིན་རྒྱལ་སྲིད་ཐལ་བ་བཞིན་སྤངས་ཏེ། བཙུན་མོ་སི་ཏཱ་ཁྲིད་ནས་མི་མེད་
དབེན་པའི་ནགས་ཚལ་དུ་གཤེགས་པ་རེད། དེ་ལྟར་བྱེད་པའི་རྒྱུ་མཚན་ཡང་
བརྩེ་དུང་ནི་ཐམས་ཅད་ལགས་ཕྱིར་རྒྱལ་སྲིད་མི་དགོས་ལ་གོ་འཕང་ཡང་མི་
དགོས་པ་བསྟན་པ་ཡིན་ལ། བརྩེ་དུང་ནི་བདེ་སྐྱིད་ཀྱི་གཞི་མ་ལགས་ ཕྱིར།
བདེ་སྐྱིད་ཀྱི་བརྩེ་དུང་དེ་ལྡན་ན་ནི་འཚོ་བར་དཀའ་སྡུག་མེད་ལ་ཕམ་ཉེས་ཀྱང་
མེད་ཅིང་། སྐྱོ་སྣང་མེད་ལ་ཉམས་ཉེས་ཀྱང་མེད་པའི་བསམ་བློ་དེ་རྣམ་པར་
བསྟན་པ་རེད། དེས་ན། རྒྱལ་པོ་རཱ་མ་ཎའི་གཏམ་རྒྱུད་ལས་བརྩམས་པའི་
སྙན་ངག་གི་བསྟན་བཅོས་འདིར་རྒྱལ་པོ་རཱ་མ་ཎ་དང་བཙུན་མོ་སཱི་ཏཱ་གཉིས་ཀྱི་
བཅོས་མ་མིན་ཞིང་འགྱུར་བ་མེད་པའི་བརྩེ་དུང་ལ་བསྔགས་བརྗོད་བྱས་པ་ཡིན་
ལ། བཙུན་མོ་སི་ཏཱའི་ཕྱི་ལུས་ཀྱི་རྨད་བྱུང་མཛེས་སྡུག་ལ་བསྟོད་བསྔགས་དང་།
རྒྱལ་པོ་རཱ་མ་ཎས་བརྩེ་དུང་དེའི་ཆེད་དུ་མཐུ་དང་སྙིང་སྟོབས་བསྐྱེད་པའི་དཔའ་



བོད་ཀྱི་སྔ་དར་རྩོམ་རིག
225
ཉམས་རིང་ལུགས་ལ་ཚད་མཐོན་པོའི་སྒོ་ནས་བསྟོད་གླུ་བླངས་ཡོད། །
བཞི་བ། རྒྱལ་པོ་རཱ་མ་ཎའི་གཏམ་རྒྱུད་ལས་
བརྩམས་པའི་སྙན་ངག་གི་བསྟན་བཅོས་
ཀྱི་སྒྱུ་རྩལ་གྱི་རང་བཞིན།
སྤྱིར་འཛམ་གླིང་གི་རྩོམ་རིག་སྒྱུ་རྩལ་དེ་དངོས་ཡོད་རིང་ལུགས་དང་རྟོག་
པ་འཆར་ཡན་རིང་ལུགས་གཉིས་ཀྱི་རྣམ་པ་ལས་མ་འདས་ཤིང་། དེ་གཉིས་ནི་
འཛམ་གླིང་གི་རྩོམ་རིག་སྒྱུ་རྩལ་བྱུང་ཞིང་འཕེལ་བའི་ལོ་རྒྱུས་ཁྲོད་ཀྱི་བཞུར་རྒྱུན་
ཆེས་ཆེ་བ་གཉིས་ཡིན། འོ་ན་ཅི་ཞིག་ལ་དངོས་ཡོད་རིང་ལུགས་ཀྱི་རྩོམ་རིག་
དང་རྟོག་པ་འཆར་ཡན་རིང་ལུགས་ཀྱི་རྩོམ་རིག་ཟེར་རམ་ཞེ་ན། སྤྱིར་དངོས་
ཡོད་རིང་ལུགས་ཀྱི་རྩོམ་རིག་ཅེས་པ་ནི་རྩོམ་པ་པོས་དངོས་ཡོད་འཚོ་བར་ཡང་
དག་པར་གཟིགས་ཤིང་གཟབ་ནན་མཛད་དེ། འཚོ་བའི་རང་བཞིན་ངོ་མ་ཉིད་
གཞིར་བཟུང་ནས་འཚོ་བ་མཚོན་པར་བྱ་བ་དང༌། འཚོ་བ་ངོ་མ་འབྲི་བའི་བྱེད་
ཐབས་ལེགས་པར་སྤྱད་ནས། ཡང་དག་པའི་ཞིབ་ཆ་དང་འཚོ་བ་ངོ་མའི་རོ་
ཐོན་པར་གལ་ཆེར་འཛིན་པ་ཞིག་ལ་ཟེར་བ་ཡིན་ཞིང་། རྟོག་པ་འཆར་ཡན་
རིང་ལུགས་ཀྱི་རྩོམ་རིག་ཞེས་པ་ནི་ཕུགས་ཀྱི་འདུན་པ་མཚོན་པར་གཟབ་ནན་
སྒོས། འཚོ་བར་ཡོད་འོས་པའི་སེམས་ཀྱི་རེ་སྨོན་དེ་གཞིར་བཟུང་ནས་འཚོ་བ་
ཞིབ་འབྲི་མཛད་པ་དང་། རྟག་པར་སྟོང་བསམ་དང་། འུད་བསྟོད། དཔེ་
མཚོན་གྱི་རྩོམ་སྟངས་སྤྱད་དེ། དགའ་སྡུག་སོགས་ཡིད་འགྱུར་གྱི་རོ་ཕུན་སུམ་
ཚོགས་པར་ཐོན་པར་བརྩམས་པ་ཞིག་ལ་ཟེར་བ་ཡིན་ནོ། ། །
དེས་ན། གངས་ཅན་བོད་ཀྱི་རྩོམ་རིག་སྒྱུ་རྩལ་ཡང་རྣམ་པ་དེ་གཉིས་ལས་
མ་འདས་པར་སྙམ་ཞིང་། རྒྱལ་པོ་རཱ་མ་ཎའི་གཏམ་རྒྱུད་ལས་བརྩམས་པའི་



226
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྙན་ངག་བསྟན་བཅོས་འདི་ཉིད་ནི་རང་ཅག་ཁ་བ་རི་བའི་རྩོམ་རིག་ལོ་རྒྱུས་
ཁྲོད་ཀྱི་ཆེས་རྨད་དུ་བྱུང་བའི་རྟོག་པ་འཆར་ཡན་རིང་ལུགས་ཀྱི་སྙན་ངག་རིང་
མོ་ཞིག་གོ་སྙམ། རྒྱུ་མཚན་གང་གི་ཕྱིར་ཞེ་ན། རྒྱལ་པོ་རཱ་མ་ཎའི་གཏམ་རྒྱུད་
ལས་བརྩམས་པའི་སྙན་ངག་གི་བསྟན་བཅོས་འདི་ནི་རྩོམ་པ་པོས་རྒྱ་གར་གྱི་སྙན་
ངག་རིང་མོ་རཱ་མ་ཎའི་རྟོགས་བརྗོད་ཀྱི་བརྗོད་དོན་གཞིར་བཟུང་ནས་བརྩམས་
པ་ཞིག་ཡིན་པ་དང་། རཱ་མ་ཎའི་རྟོགས་བརྗོད་དེ་ནི་རྩོམ་པ་པོ་དྲང་སྲོང་གྲོག་
མཁར་གྱིས་སྔར་ཡོད་ཀྱི་ཁ་རྒྱུན་རྨང་གཞི་བྱས་ཐོག་ཕུན་སུམ་ཚོགས་པའི་འཆར་
སྣང་ལ་བརྟེན་ཏེ་སྒྱུ་རྩལ་གྱི་ལམ་ནས་འུད་བསྟོད་དང་རྟོག་བཏགས་ཀྱི་སྒོ་ནས་
བརྩམས་པའི་རྒྱ་གར་གནའ་བོའི་ཁྱད་པར་དུ་འཕགས་པའི་རྟོག་པ་འཆར་ཡན་
རིང་ལུགས་ཀྱི་ལོ་རྒྱུས་སྙན་རྩོམ་ཞིག་ཡིན་པ་རེད། དཔེར་ན། རཱ་ མ་ ཎའི་
རྟོགས་བརྗོད་ཁྲོད་དུ། རྔ་ཡབ་གླིང་གི་སྲིན་པོའི་རྒྱལ་པོ་མགྲིན་པ་བཅུ་བས་
བཙུན་མོ་སཱི་ཏཱ་ས་གཞི་དང་བཅས་པར་སྲིན་ཡུལ་དུ་འཕྲོག་པ་དང་། སྤྲེའུ་ཧ་ནུ་
མན་ཐ་བཙུན་མོ་སཱི་ཏཱ་འཚོལ་བར་སྲིན་ཡུལ་དུ་མཆོང་ཡང་མཆོང་ཚོད་མ་ཟིན་
པར་བྱང་ཕྱོགས་རླུང་ལྷའི་ཡུལ་དུ་ཐོན་པས་ན། དེ་ན་བཞུགས་པའི་མ་ཞང་
དག་གིས་ཁོ་རང་ཚ་བོ་རུ་ཤེས་ནས་གསོལ་སྟོན་མཛད་པས་རིང་ཞིག་ལུས་པ་
དང༌། དེ་ནས་སྲིན་ཡུལ་དུ་སླེབས་དུས་སྲིན་པོ་རྣམས་ཀྱིས་བཟུང་ནས་རྔ་མའི་
སྟེང་ལ་དར་ཡུག་དཀྲིས། དེའི་སྟེང་ལ་སྣུམ་བླུགས་ཏེ་མེར་བསྒྲོན་པ་ལ། སྤྲེའུ་
ཧ་ནུ་མན་ཐ་སྲིན་པོའི་ཕོ་བྲང་དུ་རྒྱུག་ཅིང་མཆོང་ལ་མཆོང་ཞིང་རྒྱུག་ནས་སྲིན་
ཡུལ་མེ་ལ་བསྒྲོན་པས་འུར་འུར་ཆེམ་ཆེམ་གྱིས་ཁེངས་པ་དང་མཐར་ཀླུ་རྣམས་
ཀྱིས་མཇུག་མའི་མེ་ལྕེ་དབུགས་ཀྱིས་བཅིལ་བ། གཡུལ་གྱི་བྱ་བ་མཇུག་རྫོགས་
རྗེས། མགྲིན་བཅུའི་ནུ་བོ་ཨུ་པ་ཀརྨ་ཡིས་མཐུ་ནུས་བསྐྱེད་དེ་རྒྱལ་པོ་རཱ་མ་ཎའི་
ཡན་ལག་བཞི་ལྡན་གྱི་དམག་དཔུང་ཤ་བྲལ་རུས་པའི་ཚུལ་དུ་བསྲེགས་པའི་ཚེ།
སྤྲེའུ་ཧ་ནུ་མན་ཐས་འཆི་གསོས་ཀྱི་སྨན་འཐུ་ཕྱིར་གངས་ཏི་སེ་ལག་ཏུ་པང་ནས་
ཡབ་ཀྱི་མདུན་སར་ཁྱེར་འོངས་ པ་ དང་། དེ་ནས་ ཐང་ཆད་པས་ཕྱིར་རང་



བོད་ཀྱི་སྔ་དར་རྩོམ་རིག
227
གནས་སུ་འཁྱེར་བར་སྐྱིད་ལུག་སྐྱེས་ནས་གངས་ཏི་སེ་སྤོ་ལོ་འཕེན་པ་ནང་བཞིན་
སྔར་གནས་སུ་ཤུགས་ཀྱིས་འཕངས་པ་བཅས་ནི་འུད་བསྟོད་དང་རྟོག་བཏགས་
ཀྱི་འཆར་ཡན་རིང་ལུགས་ཀྱི་ཁྱད་ཆོས་སུ་འཁུམས་སོ། །
སྙན་ངག་མཁན་ཞང་ཞུང་ཆོས་དབང་གྲགས་པས་དེ་ལྟ་བུའི་རྒྱ་གར་གྱི་
རྟོག་པ་འཆར་ཡན་རིང་ལུགས་ཀྱི་སྙན་རྩོམ་གྱི་བརྗོད་དོན་གཞིར་བཟུང་བ་དང༌།
ཁྱད་པར་དུ། ཁོང་ཉིད་རྒྱ་གར་ཤར་ལྷོ་གཉིས་ལས་ ཤར་བའི་རྩོམ་ལུགས་ཏེ།
བརྗོད་བྱ་རྗོད་བྱེད་གཉིས་ཀ་སྔོན་ཆད་སྐྱེ་བོ་ཀུན་ལ་རླུང་ལྟར་གྲགས་པ་ཞིག་
མིན་ཡང༌། ངག་སྦྱོར་དེ་ལ་ངེས་ཚིག་གིས་བཤད་རུང་ཙམ་ཡོད་པའི་དོན་ཅན་
དང་། འཇིག་རྟེན་གྱི་གྲགས་པའི་མཚམས་ལས་རིང་དུ་བརྒལ་ནས་འུད་ཆེ་བའི་
ངག་གིས་སྒྲོ་བཏགས་ཏེ་བརྗོད་པ་། རྩུབ་པའི་ཡི་གེ་མང་ཞིང་ཚེགས་ཆེན་པོས་
བརྗོད་པར་བྱ་བ་དང༌། ཡི་གེའི་འཇམ་རྩུབ་དོ་མི་མཉམ་པར་རྩོམ་པ་བཅས་
ལུགས་སུ་འཛིན་པའི་རྩོམ་པ་པོ་ཡིན་ཕྱིར། རྒྱལ་པོ་རཱ་མ་ཎའི་གཏམ་རྒྱུད་ལས་
བརྩམས་པའི་སྙན་ངག་གི་བསྟན་བཅོས་འདི་ཉིད་ཤར་བའི་ལུགས་སུ་ལེགས་
པར་བརྩམས་པ་རེད། དེར་བརྟེན། སྙན་ངག་གི་བསྟན་བཅོས་འདིའི་བརྗོད་
བྱ་རྗོད་བྱེད་གཉིས་ཀའི་ཐད་ནས་རྟོག་པ་འཆར་ཡན་རིང་ལུགས་ཀྱི་ངོ་མཚར་སྒྱུ་
རྩལ་ཁྱད་ཆོས་རྣམ་པར་ཐོན་ཡོད་དོ། །
གཤམ་དུ། སྙན་ངག་གི་བསྟན་བཅོས་འདིའི་རྗོད་བྱེད་ཚིག་གི་སྒྱུ་རྩལ་
རྣམ་པ་བཞིའི་སྒོ་ནས་བཤད་པར་བྱ་སྟེ། །
གཅིག རྨད་བྱུང་ཚིག་གི་སྡེབ་སྦྱོར།
སྙན་ངག་གི་བསྟན་བཅོས་འདི་ཉིད་ཐོག་མར་བཀླག་ཚེ། དེ་མ་ཐག་ཏུ་
རྟོགས་དཀའ་ཞིང་བློ་ཁོག་ཏུ་མི་ལོན་པ་དང་། ཚིག་མི་བདེ་ལ་སྦྱོར་མི་ལེགས་པ་
ལྟ་བུའི་ཚོར་སྣང་ཞིག་སྟེར་ནའང་། དོན་དམ་དུ་དེ་ནི་རྩོམ་རིག་གི་སྐད་ཆའི་སྒྱུ་
རྩལ་གྱི་ཁྱད་ཆོས་ཐུན་མོང་མ་ཡིན་པ་ཞིག་ཡིན་པ་ཤེས་དགོས་སོ། ། རྩོམ་པ་
པོས་བརྗོད་བྱའི་དོན་གྱི་ཐད་ནས་མ་ཟད་རྗོད་བྱེད་ཚིག་གི་ཐད་ནས་ཀྱང་རྒྱ་



228 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གར་ཤར་ཕྱོགས་པའི་ལུགས་ལྟར་བརྩམས་པ་ཡིན་ཕྱིར། ཚིག་བསྡུས་ཆེ་བའམ་
དམ་དྲག་པ་དང༌། རྩུབ་པའི་ཡི་གེ་མང་ཞིང་ཚེགས་ཆེན་པོས་བརྗོད་དགོས་པ།
ཡི་གེ་འཇམ་རྩུབ་དོ་མ་མཉམ་པ་བཅས་ཀྱི་ཁྱད་ཆོས་མངོན་གསལ་དུ་ཐོན་ཡོད།
དཔེར་ན།
རྔ་མའི་སྙིང་བོ་འབར་བྱེད་ནི། ། རེག་པར་རྩོམ་ཚེ་གཞིལ་བའི་ཕྱིར། །།
དུག་ ཅན་ ཕང་ བར་ འཇུག་ རྩོམ་ པ། ། དུག་ སོ་ སྐྲག་ པའི་ དབུགས་ ཀྱིས་
བཅིལ། །
ཅེས་པ་ལྟ་བུར་མཚོན་ན། བརྗོད་དོན་ནི་སྤྲེའུ་ཧ་ནུ་མན་ཐས་སྲིན་ཡུལ་
མེ་ལ་སྒྲོན་རྗེས། མཇུག་མའི་སྟེང་དཀྲིས་པའི་དར་ཡུག་རྣམས་འབར་ཚར་ནས་
རྔ་མའི་སྙིང་བོའང་འབར་བར་རྩོམ་པའི་ཚེ། མེ་གཞིལ་བའི་སླད་དུ་མཇུག་མ་
དུག་ཅན་གྱི་མཚོ་རུ་འཛུགས་པར་རྩོམ་པ་ན་དུག་ཅན་གྱི་ཀླུ་རྣམས་འཇིགས་ཤིང་
སྐྲག་ནས་ཕུ་བཏབ་སྟེ་དབུགས་ཀྱིས་ལྷག་ལས་མེད་པར་བཅིལ་བའོ་ཞེས་པ་ཡིན་
ཞིང་། འདིར་ ཤོ་ ལོ་ ཀ་ གཅིག་ གི་ ནང༌ དུའང་། རྩོམ་ ཚེ རྩོ མ་ པ།
གཞིལ——བཅིལ། དུག་ཅན དུ ག་སོ་སོགས་སྒྲ་དག་ལ་ཁར་མི་བདེ་བའི་
ཐ་སྙད་བསྐྱར་ཟློས་བྱས་ནས་བཀོལ་སྟབས། ཡི་གེ་འཇམ་རྩུབ་དོ་མི་མཉམ་ལ་
བཀླག་ཚེ་ཚེགས་ཆེན་པོས་བརྗོད་དགོས་པར་འདུག དེར་མ་ཟད། ཚིག་དམ་
ཞིང་བསྡུས་དྲག་པས་ཁ་མི་གསལ་བར་འདུག གལ་སྲིད། གོང་གསལ་གྱི་ཤོ་
ལོ་ཀ་དེ་ཉིད། །
མཇུག་མའི་སྙིང་བོར་འབར་བྱེད་མེ་ཡིས་ནི། ། རེག་པར་རྩོམ་པའི་ཚེ་ན་
གཞིལ་བའི་སླད། ། དུག་ཅན་རྒྱ་མཚོའི་ཕང་བར་འཇུག་པ་ན། ། གདེངས་
ཅན་ཀླུ་རྣམས་སྐྲག་པའི་དབུགས་ཀྱིས་བཅིལ། །།
ཅེས་པ་ལྟར་སྦྱར་བ་ཡིན་ན། མ་མཐའ་ཡང་རྒྱ་གར་ལྷོ་ཕྱོགས་དངོས་ཡོད་
རིང་ལུགས་པའི་ཁ་གསལ་ཞིང་ལྷོད་ཆ་ལྡན་པའི་ཚིག་ཉམས་ཐོན་པ་ཡིན་ནོ་
སྙམ། ། །



བོད་ཀྱི་སྔ་དར་རྩོམ་རིག
229
གཉིས། ངོ་མཚར་རྒྱུན་གྱི་ཁྱད་ཆོས།
ང་ཚོས་སྔོན་བྱོན་དམ་པ་རྣམས་ཀྱི་སྙན་རྩོམ་ལ་ལེགས་ པར་མཇལ་ཚེ།
ཁོང་རྣམ་པར་རང་རང་ལ་ཐུན་མོང་མ་ཡིན་པའི་རྒྱུན་སྤྱོད་སྟངས་དང་རྒྱན་སྦྱོར་
ཚུལ་རེ་མངོན་འདུག་པ་གསལ་བོར་མཐོང་ཐུབ་པ་བཞིན། མཁས་དབང་ཞང་
ཞུང་ཆོས་དབང་གྲགས་པས་ཀྱང་སྙན་ངག་གི་བསྟན་བཅོས་དེ་ལ་རྟོག་པ་འཆར་
ཡན་རིང་ལུགས་ཀྱི་ཁྱད་ཆོས་མངོན་པར་ ཐོན་སླད། མགོ་ནས་མཇུག་བར།
ཉམས་ལྡན་གྱི་རྒྱན་དང་། རབ་བཏགས་ཀྱི་རྒྱུན་སོགས་བཀོལ་བ་ཅུང་ཟད་མང་
བར་འདུག དཔེར་ན། །
འཛིན་མ་ རུས་ པའི་ གོས་ དཀར་ ཅན། ། བར་ བར་ ཁྲག་ གི་ ལྟེང་ ཀ་
འཁྱིལ། ། ལ་ལར་ཁྲག་རྒྱུན་དྲོན་མོ་འབབ། ། རྒྱུ་མའི་དོ་ཤལ་ཅན་དེ་དག །
མཆེ་བ་ རིང༌ བོས་ ནུ་ མ་ གཉིས། ། འདྲལ་ དོགས་ མགྲིན་ པ་ འདེགས་ ཤིང་
རྒོད། །དྲག་ ཤུལ་ སྤྱོད་ པའི་ ས་ དེ་ ཡིས། ། གཤིན་ རྗེའི་ གྲོང་ ལ་ བག་ ཡོད་
སྦྱིན། ། །
ཞེས་པར་མཚོན་ན། དོན་ནི་སྲིན་པོའི་གྲོང་ཁྱེར་དེའི་ས་གཞི་ཕལ་ཆེར།
མི་བསད་པའི་རུས་པའི་གོས་དཀར་བོ་གྱོན་པ་དང༌། བར་བར་གྱི་སའི་གཤོང་
བུ་དམའ་བ་དག་ཏུ་ཁྲག་གི་ལྟེང་ཀ་འཁྱིལ་ཞིང༌། ངོས་གཟར་བའི་ཕྱོགས་ལ་
ལར་བསད་མ་ཐག་པའི་མིའི་ཁྲག་རྒྱུན་དྲོན་མོ་འབབ་པ། གནས་དེ་དག་ཏུ་
སྡོད་པའི་སྲིན་མོ་རྣམས་ཀྱིས་མིའི་རྒྱུ་མ་རློན་པའི་སྐེ་རྒྱན་རིང་བོ་སྐེ་ལ་འཕངས་
ནས། མགོ་བོ་ནང་ལ་སྒུར་ན། མཆེ་བ་རིང་བོ་དག་གིས་རང་གི་ནུ་མ་གཉིས་ཀ་
འདྲལ་བར་དོགས་ཏེ། མགོ་བོ་ལྟག་པར་དགྱེ་ནས་ཧ་ཧའི་གད་མོ་གསང་མཐོར་
རྒོད་པ་དང་། གསོད་པ་དང་གཅོད་པ་སོགས་དྲག་ཤུལ་གྱི་ལས་ལ་རྒྱུན་དུ་སྤྱོད་
པའི་སྲིན་པོའི་ས་ཆ་དེ་ཡིས། ལྷོ་ཕྱོགས་གཤིན་རྗེའི་གྲོང་ཁྱེར་ཡང་འཇིགས་ཤིང་
བག་འཁུམ་པར་བྱེད་དོ། ། ཞེས་དང༌། འདིར། ཚིགས་བཅད་དང་པོ་མི་སྡུག་
པའི་ཉམས་དང་། མཆེ་བ་རིང་བོས་སོགས་རྐང་བ་གཉིས་ནི་རབ་རྟོག་དོགས་



230
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྒྲ་ཅན་དང་། རྐང་བ་ཐ་མ་གཉིས་ལ་འཇིགས་རུང་གི་ཉམས་དང་ལྡན་པ་ཡིན་
ནོ། ། ཡང་། དཔེར་ན། །
གཤིན་རྗེ་མཇུག་མ་འཛིན་དེ་གཉིས། ། ལྟོ་འགྲོ་དགྲ་བོ་གཞོམ་འདོད་
བཞིན། ། ཕན་ཚུན་འཁྱུད་དེ་འཐབ་པ་ལས། ། འཛིན་མའི་ལྟོ་བར་ངལ་བ་
བྱིན། ། ནགས་ཚལ་ཕྲེང་བའི་ཚོགས་དག་ནི། ། རྡུལ་གྱི་གོ་སྐབས་ཐོབ་པར་
གྱུར། ། ཀུན་གསལ་མཛེས་མ་འདར་ལྡན་མ། ། རྡུལ་འཚུབ་ཡོལ་བའི་ཕག་ན་
འཆེལ། ། ལྷ་བུ་གཞོན་ནུ་འཛམ་གླིང་མེས། ། ཚིག་པའི་དུད་ཚོགས་ཡིན་ཞེས་
སེམས། ། ཞེ་སྡང་ཚ་བས་གདུང་བ་ཡི། ། ལུས་ཀྱི་གངས་རི་ལས་འོངས་པ། །
རྡུལ་གྱི་འབབ་ཆུའི་ཀླུང་ཆེན་ཚོགས། ། རྒྱ་མཚོ་ཆེན་པོའི་གསོས་སུ་གྱུར། །
དགྲ་གཉེན་མགལ་མེའི་འཁོར་ལོ་ནི། ། མྱུར་བ་མྱུར་བར་འཁོར་བ་ན། ། ས་ཡི་
བདག་པོའི་མིག་ལ་ནི། ། ཨ་ལོང་བཞིན་དུ་དེ་སྣང་གྱུར། ། མྱུར་འགྲོ་ཀྲིཥཱ་སཱ་ར་
ཡི། ། རྐང་བའི་འདེགས་འཇོག་སུ་ཡིས་བགྲང་། ། གདོང་བཞིའི་སྲང་གི་ཚད་
ཀྱིས་ནི། ། མཉམ་པར་བྱས་པའི་ཤུགས་འཆང་དེས། ། ཕེག་རྡོབ་སྦྱོར་བའི་
ལག་པ་བཞིན། ། སྒྲ་བཅས་ཕན་ཚུན་གྱེས་པར་གྱུར། ། ཉི་གཞོན་ཤར་གྱི་གྲོང་
ལས་ནི། ལྟད་མོའི་སླད་དུ་ལྷགས་པ་གང་། ། མཐོན་མཐིང་མཁའ་ཡི་ཁང་
བཟང་གི ། བ་གམ་རྩེ་ལ་འཛེགས་པ་དེ། ། གཡུལ་ངོའི་འཇིགས་པས་བྲེད་ཤ་
ཐོན་པའི་སྦྱིན། ། ཕྱི་བཞིན་གཟིགས་པ་དང་བཅས་རྟ་བདུན་ལ། ། བཞོན་ཏེ་
བྲོས་པས་ ནུབ་ ཀྱི་ རི་ བོའི་ སྟེང༌། ། སླེབས་ མ་ ཐག་ ཏུ་ མུན་ པའི་ འོབས་ ལ་
བརྟེན། ། །
ཞེས་པའི་དོན་ནི། རྒྱལ་པོ་རཱ་མ་ཎས་ཆུ་རྒྱུན་ཞིག་གི་མགོ་ཁུངས་དེད་
ནས་བཙུན་མོ་སི་ཏཱ་བཙལ་བར་སོང་སོང་བ་ན། སྤྲེའུ་མགྲིན་བཟང་དང་དེའི་
དགྲ་ཟླ་འབའ་ལེ་གཉིས་ཀྱིས་རྒྱལ་ས་བརྩད་ནས་གཡུལ་འཐབ་པ་མཐོང་བ་སྟེ།
འཇིགས་རུང་གཤེན་རྗེ་རྔ་མ་ཅན་དེ་གཉིས་ནི། དུག་སྦྲུལ་གྱིས་རང་དགྲ་གསོད་
པར་འདོད་ཚེ་དེའི་ལུས་ལ་དམ་པོར་འཁྲིལ་ནས་མི་གཏོང་བ་བཞིན། དེ་གཉིས་



231
བོད་ཀྱི་སྔ་དར་རྩོམ་རིག
ཕན་ཚུན་ལ་འཁྱུད་ ཅིང་འཐམ་ནས་འཐབ་པས་ན། ས་གཞིའི་ལྟོ་བ་ལ་དེ་
གཉིས་ཀྱི་རྐང་བས་བར་མེད་པར་བརྡུང་བས་ས་གཞི་ལ་ངལ་བ་སྦྱིན་ཅིང་། ཉེ་
འཁོར་གྱི་སྔོ་ལྗང་ནགས་ཚལ་ནི་རྡུལ་ གྱིས་གཡོགས་ཏེ་ སྐྱ་བོར་གྱུར་ལ། སྔོ་
བསངས་ཀྱི་མཁའ་དབྱིངས་མཛེས་མ་གཡུལ་ངོའི་རྣམ་པར་འཇིགས་ནས་ལུས་
འདར་བ་དང་། རྡུལ་འཚུབ་ཀྱི་ཡོལ་བའི་ ཕག་ན་ཡིབ་ སྟེ་བག་འཁུམ་པར་
གནས་ཤིང་། འདོད་ གཟུགས་ཀྱི་ ལྷའི་ གཞོན་ནུ་རྣམས་ ཀྱིས། ཀྱེ་མ་མ་ གི་
འཛམ་གླིང་ཆེན་པོ་མེ་ཡིས་ཚིག་ནས། དུད་པའི་ཚོགས་མཁའ་ལ་འཁྲིགས་པ་
ཡིན་ནོ་ཞེས་བསམ་ཞིང་མྱ་ངན་བྱེད་ལ། དེ་གཉིས་ཕན་ཚུན་ལ་ཞེ་སྡང་སྐྱེས་
པའི་ཚ་བ་དྲག་པོས་རབ་ཏུ་གདུང་བའི་ལུས་ཕུང་གི་གངས་རི་ལས་འོངས་པའི་
རྔུལ་ཆུའི་ཐིགས་པ་རྒྱས་པའི་འབབ་ཆུའི་ཀླུང་ཆེན་པོའི་ཚོགས་རྣམས་ནི། ཕྱིའི་
རྒྱ་མཚོ་ཆེན་པོ་རྒྱས་པའི་གསོས་སུ་གྱུར་ཏོ། །
དགྲ་འབའ་ལེ་དང་གཉེན་མགྲིན་བཟང་གཉིས་ཀྱི་ལུས་ཀྱི་མགལ་མེའི་
འཁོར་ལོ་ནི་མྱུར་བ་མྱུར་བར་འཁོར་བ་ན། ས་ཡི་བདག་པོ་རྒྱལ་པོ་རཱ་མ་ཎའི་
མིག་ལམ་དུ། ཨ་ལོང་ཟླུམ་པོ་བཞིན་དུ་དེ་གཉིས་ཀྱི་དབྱེ་བ་མི་ཕྱེད་པར་སྣང་
བར་གྱུར་པས། རི་དྭགས་ཀྲིཥཱ་སཱ་ར་ཡི་རྐང་བ་ས་ལ་འདེགས་འཇོག་བྱས་པའི་
གྲངས་མཐའ་ནི་སུ་ཞིག་གིས་བགྲང་བར་ནུས་ཏེ་བགྲང་བར་ནུས་པ་མ་ཡིན་ལ།
ལུས་རབ་ ཏུ་ མྱུར་ བའི་ སྤྲེའུའི་ དབང་ བོ་ འདི་ གཉིས་ འཐབ་ པའི་ རྐང་ བའི་
འདེགས་འཇོག་བྱས་པའི་གྲངས་ཀའི་མང་ཉུང་ཡང་དེ་བཞིན་དུ་བགྲང་བར་ག་
ལ་ནུས་ཏེ། ལྷ་ཚངས་པ་ཆེན་པོའི་སྲང་གི་ཚད་ཀྱིས་ནི་གཞལ་ཏེ། ཅུང་ཟད་
ཀྱང་མི་མཉམ་པ་མེད་པར་ཤིན་ཏུ་མཉམ་པར་བྱས་པའི་མྱུར་བའི་ཤུགས་ལྡན་པ་
དེ་གཉིས། ཉིན་གང་བོར་འཐབ་ཀྱང་རྒྱལ་ཕམ་གྱི་ཤན་འབྱེད་མ་ཐུབ་པར་
དགོང་མོའི་དུས་ཚོད་ལ། ལག་པ་ཕན་ཚུན་སྦྱོར་ཞིང་བརྡབ་པས་ཕེག་རྡོབ་ཀྱི་
སྒྲ་བཞིན་དུ་ཕེག་སྒྲ་དང་བཅས་པར་ཕན་ཚུན་སོ་སོར་ཁ་བྲལ་ཏོ། །
དེའི་ཚེ། ཉི་མ་གཞོན་ནུ་ཡང་ཤར་ཕྱོགས་ཀྱི་གྲོང་ཁྱེར་ལས་ནི། སྟོབས་



232
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆེན་འདི་གཉིས་ཀྱི་འཐབ་མོ་ལ་ལྟད་མོ་བལྟ་བར་འོངས་པ་དེ། སྔོ་བསངས་
ནམ་མཁའི་ཁང་བཟང་གི་བ་གམ་གྱི་རྩེ་མོར་འཛེགས་ཏེ་བལྟས་པ་ན། དེ་ཡང་
གཡུལ་ངོའི་འཇིགས་པ་མི་བཟད་པའི་ངང་ཚུལ་དེ་བལྟ་བར་མ་བཟོད་པར། དེ་
ལ་དངངས་ཤིང་སྐྲག་པའི་མདངས་ཤར་བའི་སྤྱན་གཉིས་ཀྱིས་ཕྱི་མིག་བལྟ་བ་
དང་བཅས། རབ་ཏུ་མགྱོགས་པའི་རྟ་མཆོག་བདུན་གྱིས་དྲངས་པའི་ཤིང་རྟ་ལ་
བསྡད་དེ་བྲོས་པས། ནུབ་ཕྱོགས་ཀྱི་རི་བོའི་སྟེང་དུ་སླེབས་པ་ན། དེ་ནས་ཀྱང་
སྡོད་མ་ཚུགས་པར་དེར་སླེབས་མ་ཐག་ཏུ་ནུབ་རིའི་ཕག་ཏུ་མུན་པའི་འོབས་ལ་
བརྟེན་ཅིང་གནས་སོ་ཞེས་པའོ། །
འདིར། རྩོམ་པ་པོས་རྨད་དུ་བྱུང་བའི་རྩོམ་རྩལ་དང་ཕུན་སུམ་ཚོགས་
པའི་འཆར་སྣང་ལ་བརྟེན་ནས། སྤྲེའུ་འབའ་ལེ་ དང་ མགྲིན་བཟང་ གཉིས་
གཡུལ་འཐབ་པ་ལས་བསླངས་པའི་རྡུལ་ཕུང་ནི་འདོད་གཟུགས་ཀྱི་ལྷ་བུ་གཞོན་
ནུ་དག་གིས་འཛམ་གླིང་མེས་ཚིག་པའི་དུ་བ་ནམ་མཁར་འཁྲིགས་པར་འཁུམས་
ཤིང་མྱ་ངན་བྱེད་ཅེས་དང༌། ཞེ་སྡང་གི་ཚ་བས་གདུང་བའི་ལུས་ཀྱི་གངས་རི་
ལས་བཞུར་བའི་རྡུལ་ཆུའི་ཀླུང་ཆེན་མོ་ནི། རྒྱ་མཚོ་རྣམ་པར་རྒྱས་པའི་གསོས་
སུ་གྱུར་ཏོ་ཅེས་སྔ་མ་དཔེ་རྒྱན་ལས་རྨོངས་པའི་དཔེ་དང་ཕྱི་མ་གཟུགས་རྒྱན་ལ་
སྦྱར་ནས་འུད་ཀྱིས་བརྗོད་པ་དང༌། ཉི་མ་གཞོན་ནུ་གང་གཉིས་འཐབ་པའི་
གཡུལ་གྱི་རྣམ་པར་ལྟད་མོར་འོངས་ཀྱང་སྐྲག་ཅིང་འཇིགས་ནས་ཕྱི་མིག་བལྟ་
བཞིན་ནུབ་ཕྱོགས་རི་བོའི་ཕག་ཏུ་ཡིབ་སོང་ངོ་ཞེས་རབ་བཏགས་ཀྱི་རྒྱུན་ལས་
སེམས་མེད་རབ་བཏགས་ལ་སྦྱར་ཏེ། འཇིག་རྟེན་གྱི་གྲགས་ཚོད་ལས་རིང་དུ་
བརྒལ་བའི་ངག་སྦྱོར་གྱིས། རྟོག་པ་འཆར་ཡན་རིང་ལུགས་ཀྱི་རྩོམ་རིག་སྒྱུ་རྩལ་
གྱི་ཁྱད་ཆོས་འབུར་ཐོན་དུ་མཚོན་པར་མཛད་དོ། །
གསུམ། ལེགས་བཤད་དཔལ་མོས་དོན་གྱི་གཞོན་ནུ་བརྒྱན་པ། །
རྩོམ་པ་པོས་རྒྱལ་པོ་རཱ་མ་ཎའི་གཏམ་རྒྱུད་ལས་བརྩམས་པའི་སྙན་ངག་གི་
བསྟན་བཅོས་ཀྱི་བརྗོད་དོན་གསོན་ཉམས་ལྡན་ཞིང་བདེན་ལུགས་ཡོད་པའི་



233
བོད་ཀྱི་སྔ་དར་རྩོམ་རིག
ངང་མཚོན་སླད། གཏན་ཚིགས་ཀྱི་རང་བཞིན་ལྡན་པའི་འཇིག་རྟེན་གྱི་ཡང་
དག་བདེན་ལུགས་དེ་ཉིད་གོ་སླ་ཞིང་དོན་འདུས་པར་བརྩམས་ནས་མི་རྣམས་ཡ་
རབས་ལེགས་ལམ་ལ་སྐུལ་བའི་གདམས་པ་སྟེ། ལགས་བཤད་མི་ཉུང་བ་ཞིག་
བཀོལ་འདུག་སྟེ། དཔེར་ན། །
རྟ་མགོ་ཅན་དེའི་རེ་བ་ཡི། །རྒྱུ་སྐར་དོ་ཤལ་འགོད་པ་ལ། ། མཚན་མོའི་
བུ་མོ་དམར་སེར་ཅན། ། ཡབ་ཀྱི་བཀའ་ལས་འགོང་མ་ནུས། ། བདེ་འབྱུང་
རལ་བའི་སྐྱེད་ཚལ་དུ། ། མཐོ་རིས་ཆུ་ཡིས་ཁྲུས་རྩོམ་པ། ། དེའི་ཚེ་སྤྲེའུ་མིག་
གསུམ་ཅན། ། འདི་ནི་གྲུབ་པའི་གེགས་ཡིན་ཞེས། ། ཡུངས་དཀར་རྡོ་རྗེ་རྡོ་
ཚོགས་དང༌། ། ཧཱུཾ་ཕཊ་འབྲུག་སྒྲས་རི་ཀླུང་བཀང་། ། གཉིད་མྱོས་བྱིས་པའི་ཁ་
ནང་དུ། ། མ་ཡི་ནུ་སོར་ཞུགས་པ་གང་། ། སོ་རྣོན་སྟ་རེའི་འཇུག་པ་ནི། །
རང་གཞན་གཉིས་ཀ་ཕུང་བྱེད་དོ། །
ཞེས་པར་མཚོན་ན། དོན་ནི་རྟ་མགོ་ཅན་གྱི་ཡིད་ལ་རེ་བའི་དངོས་གྲུབ་
ཞུ་བའི་རྒྱུ་སྐར་གྱི་དོ་ཤལ་འགོད་པའི་ཡུལ་ལ། མཚན་མོའི་ནམ་མཁའི་བུ་མོ་
དམར་སེར་ཅན་སྤྲེའུའི་དབང་བོ་ཁྱོད་འོས་སོ་ཞེས་ལྷ་ཆེན་དབང་ཕྱུག་གིས་རང་
གི་བུ་སྤྲེའུའི་གཟུགས་ཅན་ལ་བཀའ་བབ་པ་ན། སྤྲེའུས་ཀྱང་ཡབ་ཀྱི་བཀའ་ལས་
འདའ་བར་མ་ནུས་པར། མགྲིན་བཅུའི་གམ་དུ་དངོས་གྲུབ་སྟེར་དུ་འོངས་
སོ། ། མགྲིན་བཅུས་དབང་ཕྱུག་གི་རལ་བའི་སྐྱེད་ཚལ་དུ་གནས་པའི་ཆུ་བོ་གང་
གཱའི་ཁྲུས་ལ་བརྟེན་ནས་འཆི་བའི་སྡུག་བསྔལ་གྱི་དྲི་མ་འཁྲུད་པ་ཞིག་ནམ་ཞིག་
ན་འོང་སྙམ་དུ། དེའི་དོན་ལ་རབ་ཏུ་བརྩོན་པ་དེའི་ཚེ་ན། སྤྲེའུ་མིག་གསུམ་པ་
དེ་ཉིད་མཐོང་བ་ལ། འདི་ནི་ཁོ་བོའི་འཆི་མེད་གྲུབ་པའི་གེགས་ཤིག་ཡིན་པར་
གདོན་མི་ཟའོ། ། ཞེས་བསམ་སྟེ། ཡུངས་དཀར་གྱི་ཐུན་རྡོ་རྗེའི་རྡོ་ཚོགས་ཏེ་
སེར་བ་དྲག་པོས་བྲབས་པ་དང་ཆབས་ཅིག་ཏུ། དྲག་སྔགས་ཧཱུྃ་ཕཊ་ཀྱི་འབྲུག་
སྒྲ་ཆེན་པོས་རི་ཀླུང་ཐམས་ཅད་བཀང་ངོ༌། །
བྱེད་ཚུལ་འདི་ནི་མི་འོས་པའི་བྱ་བ་ཆེན་པོ་ཞིག་སྟེ། དཔེར་ན། གཉིད་



234 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཀྱིས་མྱོས་པའི་བྱིས་པའི་ཁ་ནང་དུ། མ་ཡི་ནུ་ཏོག་ཞུགས་པ་གང་ལ་སོ་ཕྲེང་རྣོན་
པོའི་སྟ་རེའི་འཇུག་པས་གཅོད་པ་ནི། བྱིས་པ་རང་གིས་མའི་ནུ་ཞོ་འཐུང་བའི་
གེགས་དང༌། མ་དེ་ཡང་རྨ་ཡི་ཟུག་རྔུ་ལ་སྦྱོར་བའི་རང་གཞན་གཉིས་ཀ་ཕུང་
བར་བྱེད་པའི་ལས་ཏེ། དེ་དང་ཀུན་ནས་མཚུངས་སོ་ཞེས། ལེགས་པར་བཤད་
པའི་དཔལ་མོ་འདི་རྗེས་སུ་བཀོལ་ནས། དོན་གྱི་གཞོན་ནུ་སྟེ། སྲིན་པོ་མགྲིན་
བཅུས་རང་ལ་དངོས་གྲུབ་སྟེར་བར་ཕེབས་པའི་སྤྲེའུ་མིག་གསུམ་པ་ལ་ཡུངས་
དཀར་རྡོ་རྗེའི་སེར་བས་བྲབས་ཤིང་། ཧཱུྃ་ཕཊ་ཀྱི་དྲག་སྔགས་ཟློས་པ་དེ་ནི་རང་
གཞན་གཉིས་ཀ་ཕུང་བའི་རྒྱུ་ལས་མ་འདས་པ་གསོན་ཉམས་ལྡན་ཞིང་བདེན་
ལུགས་ཡོད་པའི་ངང་བསྟན་པ་རེད། དེ་མ་ཟད། །
རོལ་རྙེད་མ་ནི་ང་རོ་ཅན། ། ཁྱི་དག་རང་མཚང་གསང་མཐོན་པོས། །
དགྲ་བོའི་སྐྱོན་བཞིན་ནགས་ཚལ་དུ། ། ནམ་ མཁའ་ འགེངས་པའི་སྒྲ་ཆེན་
བྱས། ། གཞུ་འཛིན་རྗེ་བོ་རཱ་མ་ཎས། ། རི་དྭགས་བཟུང་བར་མ་ནུས་ཏེ། །
མཐེབ་ལོང་སྦྱོར་ བ་ མེད་ པ་འགའི། ། ཚིག་ མདའི་ཤུགས་ཀྱིས་འབེན་དག་
ཕུག ། ཡན་ལག་ཅུང་ཟད་ཉམས་གྱུར་ན། ། སྨན་དཔྱད་དཀའ་བ་མ་ཡིན་
ཡང་། ། སྙིང་ལ་ཚེར་མ་ཟུག་ ན་ནི། ། ཚེར་ འཛིན་ དག་ གིས་འདོན་པར་
དཀའ། །
ཞེས་པར་མཚོན་ན། དོན་ནི་རོལ་རྙེད་མ་སྟེ་བཙུན་མོ་སཱི་ཏཱ་ཞེས་དོན་
མེད་པར་ཚིག་རྩུབ་ཀྱི་ང་རོ་སྒྲོགས་པ་ཅན་དེས། དཔེར་ན། མཚན་མོའི་དུས་
སུ་ཁྱི་ངན་དག་དོན་ལ་རང་ཉིད་རྐུན་མ་ལྟ་བུའི་དགྲ་ལ་འཇིགས་ནས་སྐྱོན་
མཚང་སྐད་གསང་མཐོན་པོས་སྒྲོག་པ་ཡིན་ཡང་། དེ་མིན་པར་དགྲ་བོའི་སྐྱོན་
སྒྲོག་པ་ཡིན་པ་ལྟར་སྐད་བྱེད་པ་དེ་བཞིན་དུ། ནགས་ཚལ་དེ་ཉིད་དུ་རྒྱལ་པོ་
ལགས་རི་དྭགས་ཆེན་མོ་གན་ཟུངས་ཤིག་ཅེས་ནམ་མཁའ་འགེངས་པའི་སྒྲ་ཆེན་
པོ་སྒྲོགས་པར་བྱས་སོ། ། མདའ་གཞུ་འཛིན་ལ་དཔའ་རྟུལ་ཅན་གྱི་རཱ་མ་ཎས།
མདའ་གཞུ་མཐེབ་སོར་རྣམས་ལྷན་ཅིག་ཏུ་སྦྱར་བའི་མཐེབ་ལོང་གི་སྦྱོར་བས།



235
བོད་ཀྱི་སྔ་དར་རྩོམ་རིག
སྤྲུལ་བའི་རི་དྭགས་དེ་བཟུང་བར་མ་ནུས་ཏེ། མ་ནུས་པའི་སྔོན་ལ། མཐེབ་
ལོང་གི་སྦྱོར་བ་མེད་པའི་བུད་མེད་འགས་ཚིག་རྩུབ་ཀྱི་མདའ་རྣོན་པོའི་ཤུགས་
ཀྱིས་ཚུར་བརྡེག་པས། སྙིང་གི་འབེན་དག་ཕུག་གོ །
ཚུལ་འདི་ནི། རྐང་ལག་ལ་སོགས་པའི་ཡན་ལག་མཚོན་གྱིས་རྨས་ཏེ་ཅུང་
ཟད་ཉམས་པར་གྱུར་ན། སྨན་པས་སྨན་བཅོས་མཛད་པས་གསོ་དཀའ་བ་མ་
ཡིན་ཡང་། སྙིང་ལ་ཚེར་མ་ཟུག་ན་ནི་ཁ་སྤུ་སོགས་འདོན་པའི་འཛིན་སྤྱད་དག་
གིས་འདོན་པར་ཤིན་ཏུ་དཀའ་བ་དང་ཀུན་ནས་མཚུངས་སོ་ཞེས་ལེགས་པར་
བཤད་པའི་དཔལ་མོ་འདི་ཡིས་དོན་གྱི་གཞོན་ནུ་སྟེ། བཙུན་མོ་སཱི་ཏཱ་ཡིས་རྒྱལ་
པོ་རཱ་མ་ཎ་སྤྲུལ་བའི་རི་དྭགས་འཛིན་པར་གསང་མཐོའི་ཚིག་རྩུབ་ཀྱིས་སྐུལ་བ་
རྒྱལ་པོ་ཉིད་ཀྱི་སྙིང་ལ་མདའ་མོ་བཞིན་ཕོག་པ་དེ་གསོན་ཉམས་ལྡན་ཞིང་བདེན་
ལུགས་ཡོད་པའི་ངང་མཚོན་པར་མཛད། ཡང་དཔེར་ན།
གང་ཡང་མནའ་ཡི་བཀའ་མཆིད་ཨུཏྤལ་སྔོན་པོའི་ཕྲེང་འདི་མིག་ཟུར་
དང་འགྲོགས་རྣ་བའི་རྒྱན་དུ་འོས་པ་སྟེ། ། རྣམ་བཀྲ་དབང་བོའི་གཞུ་མཆོག་ལ་
སྲེད་ནུ་ཞོའི་ལྟོ་ཅན་གོམ་པའི་འགྲོས་འཁྱོར་ཕྱོགས་བསླད་མགྲོན་པོར་གྱུར་ཅེས་
ཐོས། ། བྱེ་མའི་རྡུལ་བརྩེགས་ཕྲག་པ་ལ་ཞོན་ཉི་མའི་ཆུ་རྒྱུན་མེ་ཏོག་དུས་འདིར་
རི་དྭགས་ལུས་ལ་ངལ་བ་སྟེར། ། དྲི་མེད་ཤེལ་གྱི་རྩིག་ངོས་ལ་ཆགས་རབ་བཀྲའི་
པད་ཚལ་པིར་གྱི་རི་མོ་བུང་བའི་འགྲམ་པ་ཉམས་སོ་ལོ། །
ཞེས་པར་མཚོན་ན། གང་ཡང་རྒྱལ་པོ་རཱ་མ་ཎའི་མནའ་ཡི་བཀའ་མཆིད་
ཨུཏྤལ་སྔོན་པོ་འདི་ནི། བཙུན་མོ་སི་ཏཱའི་མིག་ཟུར་དང་ལྷན་ཅིག་འགྲོགས་པའི་
རྣ་བའི་མཛེས་རྒྱན་དུ་འོས་པ་ཞིག་ཡིན་སྲིད་དེ། གཞན་དུ་ན་བུད་མེད་ཀྱི་ཁ་ལ་
རྒྱུག་པ་ལས་ཕོངས་པ་མང་སྟེ། དཔེར་ན། རྣམ་པར་བཀྲ་བའི་འཇའ་ཚོན་གྱི་
མཛེས་སྡུག་ལ་མངོན་པར་ཆགས་པའི་བྱིས་པ་ཆུང་ངུ་འགའ་ཞིག་གིས་དེ་འཛིན་
པར་འདོད་ནས་རྒྱུག་རྒྱུག་པས་ན། སྐབས་ཤིག་ན་ཐང་ཆད་དེ། གོམ་འགྲོས་
འཁྱོར་ཞིང་འཁྱོར་ཞིང་རང་ཡུལ་གང་ན་ཡོད་པའང་མི་ཤེས་པར་ཕྱོགས་བསླད་



236
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པའི་མགྲོན་པོ་ལམ་སྟོར་བ་ལྟ་བུར་གྱུར་ཅེས་ཐོས་ལ། གཞན་ཡང༌། བྱེ་མའི་རི་
བོའི་ཕྲག་པ་ལ་ཞོན་པའི་ཉི་མའི་འོད་སྣང་ལས་བྱུང་བའི་སྨིག་རྒྱུའི་ཆུ་རྒྱུན་སྔོ་
དྭངས་དྭངས་འགྲོ་བ་ལྟ་བུའི་སྣང་བ་འདིས། དཔྱིད་ཀར་སྐོམ་པས་གདུང་བའི་
རི་དྭགས་རྣམས་ཆུ་ཡོད་དུ་རེ་ནས་ཡུན་རིང་རྗེས་ལ་བསྙེགས་པས། ལུས་ལ་
ངལ་བ་ སྟེར་བར་བྱེད་ཅིང་། དྲི་མེད་ཤེལ་གྱི་རྩིག་ངོས་ལ་ཆགས་པའི་རབ་
མཛེས་པདྨའི་དགའ་ཚལ་རི་མོ་འབྲི་མཁན་གྱི་མཛེས་པའི་པིར་གྱིས་བྲིས་པ་
མཐོང་བ་ན། རྐང་དྲུག་དག་གིས་པད་ཚལ་དུ་འཁྲུལ་ནས་སྦྲང་རྩི་སྤྱོད་འདོད་
ཀྱི་བསམ་པས། ཡང་ཡང་རྩིག་ངོས་ལ་བརྡབ་པས་ན་འགྲམ་པ་བཅོམ་ཞིང་
ཉམས་པར་བྱས་སོ་ཞེས་དགོད་བྲོ་ལ་ཉམས་སྣང་མཚར་བའི་ལེགས་པར་བཤད་
པའི་མཛེས་སྡུག་གི་དཔལ་མོ་དེ་གསུམ་གྱིས། དོན་གྱི་གཞོན་ནུ་སྟེ། རྒྱལ་པོ་རཱ་
མ་ཎ་བཙུན་མོ་སི་ཏཱའི་ཁ་ངན་པའི་རྗེས་སུ་རྒྱུག་པ་དེ་ནི། མཐར་རྒྱལ་པོ་རང་
ཉིད་ཕུང་བའི་རྒྱུའོ་ཞེས་པ་བདེན་ལུགས་ཡོད་པའི་སྒོ་ནས་བསྟན་པ་ལྟ་བུའོ། །
བཞི། ཀ་མད་དོ་ཤལ་ཚིག་གི་མགུལ་བར་བརྒྱན་པ། །
ང་ཚོས་སྔོན་བྱོན་མཁས་པ་རྣམས་ཀྱི་གསུང་རབ་ལ་ལེགས་པར་མཇལ་ཚེ།
རྗོད་བྱེད་ཀྱི་ཚིག་རྣམས་སྙན་ངག་མེ་ལོང་མའི་ལུས་ལྟར་ཕུན་སུམ་ཚོགས་པའི་
རྒྱན་སྣ་ཚོགས་ལ་བཅིངས་ཡོད་པར་མ་ཟད། སྐབས་སྐབས་སུ་བྱ་དཀའ་བའི་
རྒྱན་ཏེ་ཀ་རྩོམ་ལ་བཅིངས་ཡོད་པའི་སྙན་ཚིག་རྒྱུན་དུ་མཐོང་རྒྱུ་ཡོད་པ་རེད།
དེ་བཞིན་དུ་མཁས་དབང་ཞང་ཞུང་ཆོས་དབང་གྲགས་པས་ཀྱང་རྒྱལ་པོ་རཱ་མ་
ཎའི་གཏམ་རྒྱུད་ལས་བརྩམས་པའི་སྙན་ངག་གི་བསྟན་བཅོས་འདིའི་རྗོད་བྱེད་
ཀྱི་ཚིག་སྐོར་ཞིག་ཀ་མད་དོ་ཤལ་གྱིས་རྣམ་པར་བརྒྱན་ནས་བརྩམས་འདུག་སྟེ།
དཔེར་ན། །
ཀ་ལིང་ཀ་ཡི་བདག་པོ་དེའི། ། ཁ་ཡི་རྒྱ་མཚོར་མཆོག་སྦྱིན་གྱི། ། ག་བུར་
གང་གཱའི་ཇི་སྙེད་རྒྱུན། ། ང་ལས་ལོངས་ཞེས་དྲག་པོས་སྨྲས། ། ཅ་ཅོའི་གླུ་ཡིས་
ཅོ་ནས་འདྲེན་ཁྱོད་ཅི་ཡང་མཆོད་ཚིག་ཅེ་སྤྱང་སྐད་མཚུངས་ལུས་གཅུ་ཞིང་། །



བོད་ཀྱི་སྔ་དར་རྩོམ་རིག
237
ཆ་ལུགས་ཙོག་པུས་ཆོ་ག་ལ་འབད་ཆུ་གཙང་མཆོད་ཡོན་རིན་ཐང་ཆེ་བའི་སྐྱོགས་
ནང་དུ། ། ཇ་ཡི་བཏུང་བའི་ཨུ་མའི་ཇོ་བོ་ཇི་ཙམ་དགྱེས་པའི་ཇེ་མང་འདོད་
ཡོན་ཇུ་རྩེའི་གོས་སོགས་ཟོང་འདི་དག ། ཉ་གང་ཟླ་བར་འཆི་བའི་ཉི་འོད་ཉེ་
བའི་སྐབས་མེད་ཉོ་ཚོང་ཉུང་ངུ་མིན་འདིའི་སླད་དུའོ། ། ཏེ་བོར་ཡུན་རིང་བྱ་
དཀའ་དག ། ཐེ་ཚོམ་མེད་པར་སྤྱད་པའི་ཚིག ། དེ་ལྟར་ག་ཆད་སྨྲ་བ་ནི། །
ནེ་ཙོའི་སྒྲོ་ཐུལ་ཅན་གྱིས་ཐོས། །
ཞེས་པ་ནི། རྔ་ཡབ་གླིང་གི་བྱ་ཀ་ཡི་ལིང་ཀ་བདག་པོར་གྱུར་པའི་སྲིན་
པོའི་དབང་བོ་དེ་ཉིད་ཀྱི་ཁ་ཡི་རྒྱ་མཚོའི་ནང་དེར་ཅི་འདོད་པའི་མཆོག་སྦྱིན་
ནམ་དངོས་གྲུབ་ཀྱི་ག་བུར་ཏེ་ཟླ་འོད་ཀྱི་བདུད་རྩིའི་ཐིགས་པ་གང་གཱའི་རྡུལ་ཇི་
སྙེད་པ་དེ་སྙེད་ཀྱི་རྒྱུན་དགོས་ནའང་སྟེར་བར་བྱེད་ཀྱི། ཅི་ཙམ་དགོས་པ་ང་
ལས་ལོངས་ཤིག་ཅེས་ལྷ་ཆེན་དབང་ཕྱུག་གིས་སྨྲས་སོ། །
སྲིན་པོ་མགྲིན་པ་བཅུ་བས་ཅ་ཅོའི་གླུ་དབྱངས་ཀྱིས་ཅོ་ནས་འདྲེན་པ་པོ་ལྷ་
ཆེན་དབང་ཕྱུག་ཁྱོད་ལ་ལན་གཅིག་མིན་པར་ཅི་ཡང་མཆོད་པའི་ཚིག་གི་ང་རོ་
གཟེངས་མཐོ་བ་ཅེ་སྤྱང་གི་སྐད་དང་མཚུངས་པར་སྒྲོགས་ཤིང་། ལྷ་ཆེན་དབང་
ཕྱུག་ཡུན་རིང་བསྒྲུབས་ཀྱང་མ་གྲུབ་པས་མ་དགའ་བར་ལུས་གཅུ་བ་དང༌། ཆ་
ལུགས་ཙོག་པུའི་འདུག་སྟངས་ཀྱིས་ལྷ་ཁྱོད་བསྙེན་པའི་ཆོ་ག་ལ་འབད་བཞིན་
འབབ་ཆུ་གཙང་མའི་མཆོད་ཡོན་སྦྲེངས་ཤིང༌། རིན་ཐང་ཆེ་བའི་རིན་ཆེན་
སྐྱོགས་ནང་དུ་བླུགས་པའི་ཁ་དོག་དྲི་རོ་ཕུན་སུམ་ཚོགས་པའི་ཇ་ཡི་བཏུང་བས་
ནི། ལྷ་མོ་ཨུ་མའི་ཇོ་བོའམ་བདག་པོ་ལྷ་ཆེན་དབང་ཕྱུག་ཉིད་ཇི་ཙམ་དགྱེས་
པའི་མཆོད་པའི་ཡོ་བྱད་ཉིན་རེ་བཞིན་ཇེ་མང་དུ་སོང་བའི་གཟུགས་སྒྲ་དྲི་རོ་
རེག་བྱ་སོགས་ཀྱི་འདོད་པའི་ཡོན་ཏན་མཐའ་ཡས་པ་དང་། ཇུ་རྩེའི་ཡུལ་གྱི་
གོས་ཁྱད་པར་བ་དང་། གཞན་ཡང་གསེར་དངུལ་སོགས་གཅེས་ཤིང་ཕངས་
པའི་ཟོང་འདི་དག་ཕངས་པ་མེད་པར་ཕར་བཏང་ནས། ཚུར་ཡིད་ལ་རེ་བའི་
དངོས་པོ་ཞིག་ཉོ་བར་འདོད་པ་ནི། ཁོ་བོའི་ཚེ་སྲོག་ཉ་གང་བ་བཅོ་ལྔའི་ཟླ་བ་ལ་



238 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འཆི་བའི་སྡུག་བསྔལ་གྱི་ཉི་འོད་དུས་ནམ་ཡང་ཉེ་བའི་སྐབས་མེད་པ་ཞིག་འདོད་
དེ། དེ་ལྟ་བུའི་ཉོ་ཚོང་གི་རེ་བ་ཉུང་ངུ་མིན་པ་ཆེན་པོ་འདི་ཉིད་ཀྱི་ཆེད་དུའོ། །
ཞེས་སྙན་ངག་གི་བྱ་དཀའ་བའི་རྒྱན་ཀ་སྡེ་དང་ཅ་སྡེ་ཏ་སྡེ་བཅས་ལ་སྦྱར་བའི་
སྙན་འགྱུར་གྱི་རྗོད་བྱེད་ཚིག་གིས་བརྗོད་བྱའི་དོན་རྣམས་ལེགས་པར་བསྟན་པ་
ལྟ་བུའོ། །



བོད་ཀྱི་སྔ་དར་རྩོམ་རིག
239
དོན་ཚན་དགུ་བ། དགེ་ལྡན་ལེགས་བཤད།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
མཁས་པ་དང་བླུན་པོ་བརྟག་པའི་བསྟན་བཅོས་དགེ་ལྡན་ལེགས་བཤད་
པདྨ་དཀར་བོའི་ཆུན་པོ་ཞེས་བྱ་བའི་རྩོམ་པ་པོ་ནི་མཁས་པ་བསོད་ནམས་གྲགས་
པ་ཡིན་ཏེ། ཁོང་སྤྱི་ལོ་1478ལ་ཨ་མདོ་ནས་སྐུ་འཁྲུངས་ཤིང་། དགུང་ལོ་བཅུ་
དྲུག་བཞེས་ སྐབས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་མདོ་སྔགས་རིག་
གནས་ལ་གསན་སྦྱོང་གང་ལེགས་མཛད་པ་དང་། རྗེས་སུ་མཁས་པའི་གྲགས་
སྙན་ཕྱོགས་ཀུན་ཏུ་ཁྱབ་པར་གྱུར་ནས་ལྷ་སའི་འབྲས་སྤུངས་དགོན་པའི་དགེ་
བཤེས་ཀྱི་གོ་འཕང་བརྙེས་པ་དང༌། དགུང་ལོ་ང་གཉིས་བཞེས་སྐབས་དགའ་
ལྡན་དགོན་པའི་གསེར་ཁྲིར་བཞུགས་ནས་བསྟན་པ་ལ་སྨན་པའི་འཕྲིན་ལས་
མང་དུ་མཛད། དགུང་ལོ་ དོན་ དྲུག་ བཞེས་ པ་ སྤྱི་ ལོ་ 1554ལ་ སྐུ་ གཤེགས་
པའོ། །
གཉིས་པ། དགེ་ལྡན་ལེགས་བཤད་ཀྱི་
བསམ་བློའི་ནང་དོན།
དེ་ཡང་མཁས་པ་དང་བླུན་པོ་བརྟག་པའི་བསྟན་བཅོས་དགེ་ལྡན་ལེགས་
བཤད་ལ་ཤོ་ལོ་ཀ་བརྒྱ་དང་ཉེར་ལྔ་མཆིས་ཤིང༌། བརྗོད་དོན་གཙོ་བོ་ནི་མཁས་



240
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པའི་རྨད་བྱུང་སྤྱོད་ཚུལ་ལམ་ཡོན་ཏན། བློ་གྲོས་དང་མཁྱེན་དཔྱོད་ལ་སྒོ་ཀུན་
ནས་བསྔགས་བརྗོད་མཛད་པ་དང༌། བླུན་པོའི་རྨོངས་རྟུལ་དང་ཐ་ཤལ་སྤྱོད་
ཚུལ་ལ་མཐའ་གཅིག་ཏུ་ཐེར་འདོན་དང་མཚང་འབྱིན་བྱས་ཏེ། ལེགས་ཉེས་
སྤང་བླང་གི་ཆ་ལ་མི་ནོར་བའི་གོ་བསྐོན་སློབ་གསོ་ནན་དུ་མཛད་པའོ། ། དཔེར་
མཁས་པ་ཞེས་བྱ་འཇིག་རྟེན་དང་། ། ཆོས་ཀྱི་ཚུལ་ལ་མཁས་པ་སྟེ། །
རྣམ་པ་གཉིས་གསུངས་དེ་བཞིན་དུ། ། བླུན་པོ་ཡང་ནི་གཉིས་སུ་བཤད། །
མཁས་པ་ཁོག་ཡངས་ཅ་ཅོ་མེད། ། དེ་ཡིས་ཟབ་ཁྱད་མཚོན་པ་སྟེ། །རྒྱ་མཚོ་
དལ་བར་འབབ་པ་ཡི། ། གཏིང་དཔག་མཆོག་ ཏུ་དཀའ་ལ་ལྟོས། ། བླུན་པོ་
ཁེངས་ཤིང་སྨྲ་བ་མང་། ། དེ་ཡིས་བློ་ཆུང་མཚོན་པ་སྟེ། ། འུར་སྒྲ་འབྱིན་པའི་
ཆུ་ཕྲན་གྱི། ། གཏིང་དཔག་ཤིན་ཏུ་སླ་ལ་ལྟོས། ། དེས་ན་མཁས་དང་བླུན་པོའི་
ཁྱད། ། རི་རབ་དང་ནི་རྡུལ་ཕྲན་དང་། །རྒྱ་མཚོ་དང་ནི་ལྟེང་ག་དང་། །
ནམ་མཁའ་ལག་མཐིལ་ལྟ་བུ་ཡིན། །
ཞེས་སྤྱིར་མཁས་པ་ཞེས་པ་ནི་ཆོས་འཇིག་རྟེན་གཉིས་ལ་མཁས་པ་དང༌
བླུན་པོ་རྣམས་ནི་དེ་གཉིས་ལ་ཀུན་ནས་རྨོངས། མཁས་པའི་ཁོག་རྒྱ་ཡངས་ཤིང་
ཅ་ཅོ་མེད་པ་ནི་འུར་སྒྲ་མེད་པའི་ཆུ་གཏེར་དང་འདྲ་ནའང་། བླུན་པོར་ཁེངས་
དྲེགས་ལྡན་ཞིང་སྨྲ་བ་མང་བ་ནི་འུར་སྒྲ་བར་མེད་འབྱིན་པའི་ཆུ་ཕྲན་དང་ཀུན་
ནས་མཚུངས་པའི་ཕྱིར་ན། མཁས་པ་དང་བླུན་པོའི་ཁྱད་པར་ནི་རི་རབ་དང་
རྡུལ་ཕྲན། རྒྱ་མཚོ་དང་ལྟེང་ག ནམ་མཁའ་དང་ལག་མཐིལ་ལྟ་བུ་ཡིན་ནོ་
ཞེས་མཁས་བླུན་གྱི་མཆོག་དམན་དང་ཁྱད་པར་མངོན་གསལ་དུ་བསྟན་པ་ལྟ་
བུའོ། །



བོད་ཀྱི་སྔ་དར་རྩོམ་རིག
241
གསུམ་པ། དགེ་ལྡན་ལེགས་བཤད་ཀྱི་
རྩོམ་སྟངས་ཁྱད་ཆོས།
རྩོམ་པ་པོ་བསོད་ནམས་གྲགས་པ་མཆོག་གིས་ལེགས་བཤད་ཀྱི་བསྟན་
བཅོས་འདི་ཉིད་ས་སྐྱའི་ལེགས་བཤད་ལ་དཔེ་བལྟས་བྱས་ནས་བརྩམས་པ་ཞིག་
ཡིན་པས། རྩོམ་སྟངས་ཁྱད་ཆོས་ས་སྐྱའི་ལེགས་བཤད་དང་གཅིག་མཚུངས་སུ་
སྣང་བ་དང༌། བརྗོད་དོན་ཡང་ས་སྐྱའི་ལེགས་བཤད་ལས་བསྟན་པའི་མཁས་
བླུན་གྱི་ཁྱད་པར་མཆོག་དམན་དམིགས་སུ་བཀར་ནས་བརྩམས་པ་ཞིག་ཡིན།
དེར་བརྟེན། སྒྱུ་རྩལ་གྱི་ཁྱད་ཆོས་དང་ཁྱད་པར་དུ་བསམ་བློའི་ནང་དོན་ནི་ས་
སྐྱའི་ལེགས་བཤད་ལྟར་ཕུན་སུམ་ཚོགས་པ་ཞིག་མིན་པར་སྙམ་མོ། ། འོན་ཀྱང་།
དགེ་ལྡན་ལེགས་བཤད་ལ་རང་གི་ཁྱད་ཆོས་མེད་པའང་མ་ཡིན་ཏེ། རྗོད་བྱེད་
ཚིག་གི་སྦྱོར་བ་བདེ་ཞིང་ཁ་གསལ་བ་དང་། ཤོ་ལོ་ཀ་མང་ཆེ་བའི་ཚིག་རྐང་རྗེས་
མའི་ཡིག་འབྲུ་མཐའ་མར་བྱེད་ལ་ལྟོས། ཚུལ་ལ་ལྟོས་ཞེས་སྐུལ་ཚིག་བཞག་ནས།
དཔྱོད་ལྡན་གྱི་ཀློག་མཁན་རྣམས་ཀྱིས་ཅིས་ཀྱང་ལེགས་ཉེས་སྤང་བླང་གི་ཆ་ལ་
མཉམ་འཇོག་བྱེད་པའམ་བསམ་གཞིགས་གཏོང་དགོས་པའི་བསླབ་བྱ་ནན་དུ་
གནང་ཡོད་པ་རེད། དཔེར་ན། །
མཁས་པས་ལྟོ་གོས་ཁྱད་བསད་ནས། ། བཟང་བོའི་གཏམ་ལ་ངོ་སོར་
བྱེད། དཔའ་བོས་གང་ལའང་མི་བལྟ་བར། ། གཡུལ་ལས་རྒྱལ་བར་བྱེད་ལ་
ལྟོས། བླུན་པོས་སྙན་གྲགས་ཁྱད་བསད་ནས། །ཅུང་ཟད་འབྱོར་ལ་ངོ་སོར་
བྱེད། ། རྐུ་འཕྲོག་བྱེད་ པའི་སྐྱེ་བོ་ཡང་། ། རྒྱུན་ གྱིས་ མཛེས་ པར་ བྱེད་ལ་
ལྟོས། །
ཞེས་དང་།



242
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མཁས་པ་ དང་ པོ་ བརྩམས་ ཕྱིན་ ཆད། ། ཅི་ ལ་ ཐུག་ ཀྱང་ ཕ་ མཐར་
སྐྱེལ། ། མེ་འོབས་བརྒལ་ནས་ཚོང་དཔོན་གྱིས། ། དྲང་སྲོང་མཆོད་པའི་སྙིང་
སྟོབས་ལྟོས། ། བླུན་པོ་བྱ་བ་གང་བརྩམས་ཀྱང༌། ། ཕྱིས་སུ་འཚེངས་པ་གཅིག་
ཀྱང་མེད། ། ཁྱེའུ་མ་སྐྱེས་ཕ་ཡིས་ནི། ། བུད་མེད་ལྟོ་བ་མཉེས་ལ་ལྟོས། །
ཞེས་མཁས་ བླུན་ གྱི་ མངོན་ གསལ་ ཁྱད་ པར་ རྗེན་ པར་ བསྟན་ པ་ ལྟ་
བུའོ། ། དུས་རབས་བཅུ་བདུན་པར་མཁས་པ་དབྱངས་ཅན་དགའ་བའི་བློ་
གྲོས་ཀྱིས་ དགེ་ ལྡན་ ལེགས་ བཤད་ ལ་ འགྲེལ་ བ་ ཞིག་ བརྩམས་ པོའི་ ཁྲོད་ ན།
དཔེར་བཀོལ་བའི་གཏམ་རྒྱུད་བདུན་ཅུ་ལྷག་མཆིས་པ་དང་། གཏམ་རྒྱུད་དེ་
དག་དང་སྦྱར་ནས་བལྟས་ཚེ། ལེགས་བཤད་ཀྱི་གོ་དོན་སྙིང་བོ་ཡིད་ལ་བདེ་
བླག་ཏུ་ལེན་ཐུབ་བོ། །
ལ



བོད་ཀྱི་སྔ་དར་རྩོམ་རིག
243
དོན་ཚན་བཅུ་བ། བོད་འགྱུར་རྩོམ་རིག
དང་པོ། སྙན་ངག་སྤྲིན་གྱི་ཕོ་ཉ།
སྙན་ངག་སྤྲིན་གྱི་ཕོ་ཉ་ནི་རྒྱ་གར་གནའ་རབས་ཀྱི་ཡིད་ཀྱི་འགྱུར་བག་
མཚོན་པའི་སྙན་དག་རིང་མོ་ཞིག་ཡིན་ལ། གནའ་སྔ་མོ་ཞིག་ནས་འཛམ་གླིང་
རྒྱལ་ཁབ་ཁག་གི་ཡིག་རིགས་གང་མང་ལ་བསྒྱུར་ནས་ཁྱབ་གདལ་དུ་སོང་བའི་
སྙན་ངག་ཤིན་ཏུ་གྲགས་ཆེ་བ་ཞིག་ཀྱང་ཡིན། གངས་ཅན་གྱི་ལྗོངས་འདིར།
ལོ་ངོ་དྲུག་བརྒྱ་ལྷག་གི་སྔོན་དུ་ཁ་ཆེའི་པཎྜི་ཏ་སུ་མན་ཤྲཱི་དང༌། འོ་ཙཱ་བ་བྱང་
ཆུབ་རྩེ་མོ་དང་། ནམ་མཁའ་བཟང་བོ་བཅས་ཀྱིས་དཔལ་ས་སྐྱའི་གཙུག་ལག་
ཁང་ཆེན་མོ་རུ་བོད་ཡིག་ཏུ་ལེགས་པར་བསྒྱུར་ཅིང་གཏན་ལ་ཕབ་པའོ། །
གཅིག རྩོམ་པ་པོ་ནག་མོ་ཁོལ་གྱི་ལོ་རྒྱུས་མདོར་བསྡུས། །
དེ་ཡང་སྔོན་རྒྱ་གར་འཕགས་པའི་གྲོང་ཁྱེར་ཝ་རཱ་ཎ་སཱི་ཞེས་བྱ་བའི་ཡུལ་
གྱི་རྒྱལ་པོ་བྷི་མ་ཤི་ཀཱ་ལ་ཞེས་པ་ལ་མཛེས་སྡུག་དཔལ་གྱིས་སྒེག་པའི་སྲས་མོ་
དཔྱིད་ལྡན་མ་ཟེར་བ་ཞིག་མཆིས། སྲས་མོ་དེ་རིག་གནས་ཐམས་ཅད་ལ་མཁས་
པར་གྱུར་པ་ལ། ཡབ་རྒྱལ་པོས་སྒྲ་ལ་སོགས་པར་ཤིན་ཏུ་མཁས་པའི་བྲམ་ཟེ་
མཆོག་སྲེད་ཅེས་བྱ་བ་དཔྱིད་ལྡན་མའི་སློབ་དཔོན་དུ་གདན་དྲངས། ཡུན་རིང་
མ་འགོར་བར་བྲམ་ཟེ་མཆོག་སྲེད་སྲས་མོ་ལ་རབ་ཏུ་ཆགས་པར་གྱུར་ནས་རང་
གི་འདོད་དོན་སྲས་མོ་ལ་ཇི་བཞིན་ཞུས་པ་ན། སྲས་མོ་འཐད་པ་མ་བྱུང་། དེའི་
སྟབས་ཀྱིས་བྲམ་ཟེ་མཆོག་སྲེད་སྲས་མོ་ལ་མ་དགའ་བར་གྱུར་ཅིང་སེམས་ལ་ཇུས་
ངན་ཞིག་ཤར་ནས་རྒྱལ་པོར་ཞུས་པ། རྒྱལ་པོ་ལགས། ད་ནི་ཁྱེད་ཀྱི་སྲས་མོ་ལ་



_244 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མག་པ་ལེན་ རན་འདུག་པས། བདག་ སྤྱོད་ལམ་མཛེས་ཤིང་སྒྲ་སོགས་རིག་
གནས་ལ་ཤིན་ཏུ་མཁས་པའི་མག་པ་མཆོག་ཏུ་གྱུར་པ་ཞིག་འཚོལ་དུ་འགྲོའོ་ཞེས་
ཞུས་པ་ལ། ཡབ་རྒྱལ་པོ་འཐད་པ་བྱུང་ངོ༌། །
དེ་ནས་བྲམ་ཟེ་མཆོག་སྲེད་ཕྱོགས་ཀུན་ཏུ་མག་པ་འཚོལ་དུ་བྱིན་པ་ན།
གཞོན་ནུ་གླང་རྫི་ཞིག་གཡང་གཟར་ངོས་སུ་སྐྱེས་པའི་སྡོང་བོ་ཞིག་གི་ཡལ་གའི་
རྩེ་ལ་ཞོན་ཏེ་ཡལ་གའི་རྩ་བར་སྟ་རེས་བརྒྱབ་ནས་གཅོད་ཀྱིན་འདུག་པ་མཐོང་
ནས། བྲམ་ཟེའི་སེམས་ལ་འཇིག་རྟེན་འདི་ན་འདི་ལས་ལྷག་པའི་བླུན་པོ་ཞིག་
མེད་དོ་སྙམ་ནས། གླང་རྫི་དེ་རྒྱལ་པོའི་ཕོ་བྲང་དུ་གདན་དྲངས་ཏེ། བདག་
གིས་འཇིག་རྟེན་ན་དཀོན་པའི་མག་པ་མཆོག་ཏུ་གྱུར་པ་ཞིག་རྙེད་དོ་ཞེས་དྲིལ་
བསྒྲགས། རྒྱལ་པོས་ མག་པ་ བཟང་ངན་བརྟག་པའི་ཚིག་འགའ་དྲིས་པ་ལ།
གླང་རྫིས་དྲིས་པའི་སྐད་ཆར་ཚིག་ལན་གཅིག་ཀྱང་འདེབས་མ་ཤེས་པར་བསྡད་ པ
པའི་ཚེ། བྲམ་ཟེ་མཆོག་སྲེད་ན་རེ། རྒྱལ་པོ་ལགས། ཁོང་མཁས་པ་ཆེན་པོ་
ཡིན་ཕྱིར་དེ་འདྲའི་དོན་མེད་འདྲི་ཚིག་ལ་ལན་མི་གནང་ཞེས་ཞུས་པས། བདེན་
པར་བསམ་མོ། །
གཉེན་སྒྲིག་གི་སྟོན་མོ་བྱེད་སྐབས་མག་པས་བཀྲ་ཤིས་པའི་ཁ་གཡང་ཞིག་
བརྗོད་དགོས་མོད། འོན་ཀྱང་གླང་རྫིས་ཁ་གཡང་བརྗོད་མི་ཤེས་པ་ཕར་ཞོག་ཐ་
ན་སྔོན་ནས་བསླབས་པའི་ཨོཾ་སྭ་སྟི་ཞེས་པའང་སྟོན་མོའི་ཉིན་དེར་ཁ་འཕྱུགས་
ནས་ཨུ་ཤ་ཊར་ཞེས་པར་བཏོན། དེ་ནི་ངོ་ཚ་བའི་གཏམ་ཞིག་ཡིན་པས་མགྲོན་
པོ་རྣམས་ཁ་སྐྱེངས་ནས་འདུག་མ་བཟོད་པར་བྱེར་བས། ཡབ་རྒྱལ་པོ་ཁྲོས་ནས་
བྲམ་ཟེ་མཆོག་སྲེད་ལ་དྲིས་པ་ལ། བྲམ་ཟེ་ན་རེ། །
ཨུ་མ་དང་བཅས་བདག་པོ་དང་། ། བདེ་བྱེད་དང་བཅས་འཇིག་སེལ་
ཏེ། ། ཊ་ཚུལ་ཕྱག་ན་མདུང་ཐུང་ཡང་། ། ཞི་བ་རྟག་ཏུ་བསྲུང་བར་མཛོད། །
ཅེས་ཤིས་པ་བརྗོད་པ་ཡིན་ནོ་ཞེས་ཁ་ཡག་ལ་བསྒྱུར་ནས་ལེགས་པར་
འགྲེལ་བས་གཉེན་སྟོན་སྔར་བཞིན་མཛད། དེ་ནས་དཔྱིད་ལྡན་མས་ཁྱོ་བོ་ལ་



བོད་ཀྱི་སྔ་དར་རྩོམ་རིག
245
སྒྲའི་དོན་ལ་སོགས་པ་དྲིས་ཀྱང་ལན་མི་སྨྲ་བ་ལ། བྲམ་ཟེ་མཆོག་སྲེད་ཀྱིས་
བདག་གི་སློབ་དཔོན་མཁས་པ་འདིས་བུད་མེད་ཀྱིས་དྲིས་པའི་ཚིག་ལ་ལན་ཅི་ལ་
འདེབས་ཞེས་ པ་སྨྲས་ནས་ མགོ་བོ་རྨོངས་ པར་བྱས་པ་དང་། ཡུན་རིང་མ་
འགོར་བར་བྲམ་ཟེ་མཆོག་སྲེད་ལྷོ་ཕྱོགས་སུ་བྲོས་སོ། ། དེ་ནས་དཔྱིད་ལྡན་མས་
ཁྱོ་བོ་ལྷ་ཁང་རྣམས་སུ་ཁྲིད་ཀྱང་ཅང་མི་སྨྲའོ། ། མཐར་ལྷ་ཁང་གི་ཕྱི་ཁྱམས་སུ་
སྲོག་ཆགས་སྣ་ཚོགས་ཀྱི་གཟུགས་བརྙན་བྲིས་པ་ལ་གཟིགས་མོར་ཁྲིད་པ་ན། བ་
གླང་གི་གཟུགས་ བརྙན་མཐོང་བས་ ཧ་ ཅང་ དགའ་ སྟེ་ ཕྱུགས་སྐྱོང་ བའི་རྣམ་
འགྱུར་བསྟན་པ་ལ། དཔྱིད་ལྡན་མས། ཀྱེ་མའོ་འདི་ནི་བ་གླང་གི་རྫི་བོའོ། །
མཆོག་སྲེད་ཀྱིས་བདག་བསླུས་སོ་ཞེས་སྨྲེ་ངག་བཏོན་ཅིང་མག་པ་ལ་སྡང་བར་
བྱས། དེ་ནས་བློ་དང་ལྡན་ན་སྒྲ་བསླབ་པར་བྱའོ་ཞེས་སྒྲ་ཁྲིད་ཀྱང་རིག་པ་ཤིན་
ཏུ་རྟུལ་བས་མ་ཤེས་སོ། ། རྗེས་སུ། ཡུལ་མ་ག་དྷའི་ཕྱོགས་ཤིག་ན་ལྷ་མོ་ནག་
མོའི་ལྷ་ཁང་ཞིག་ཡོད་པ་དེར་མཆོད་བཀུར་བྱེད་པ་དང་ཕྱག་འཚལ་དུ་མངགས།
ཁྱོ་བོས་རྟག་པར་ལྷ་མོ་ལ་མཆོད་བཀུར་གང་ལེགས་མཛད་ནའང་དངོས་གྲུབ་ཅི་
ཡང་མ་ཐོབ་པས་ཡིད་ཆད་དེ་འགྲོ་མ་འདོད་པར་བསྡད་པ་ན། དཔྱིད་ལྡན་
མས་ལྷ་མོ་ནག་མོའི་ལྟག་རྒྱབ་ཏུ་གཡོག་མོ་ཞིག་སྦེད་པ་དང་། ཁོ་མོའི་ཁྱོ་བོས་ལྷ་
མོ་ནག་མོར་ཕྱག་འཚལ་སྐབས་གཡོག་མོས་ལྷ་མོ་ནག་མོའི་ལྟག་རྒྱབ་ནས་ལ་དུ་
(སྤྱོད་མང་བོ་བཏབ་པའི་ཟ་མ་ཞིམ་པོ་ཞིག)གཏོར་དགོས་པའི་བཀའ་གསུང་
གནང་རྗེས། ཁྱོ་བོ་ལ། མི་ལ་དད་པ་ཡོད་ན། ལྷ་ལ་དངོས་གྲུབ་ལོས་ཡོད།
ཁྱོད་དེ་རིང་སོང་ལ་མཆོད་བཀུར་གྱིས་དང་དངོས་གྲུབ་སྩོལ་ངེས་ཡིན། གལ་
སྲིད་མ་བསྩལ་ན་སང་ཉིན་ནས་བཟུང་འགྲོ་མི་དགོས་ཞེས་བཤད་པས། ཁྱོ་བོ་
འཐད་མ་འཐད་ཀྱི་ངང་ནས་ལྷ་མོ་ནག་མོའི་ལྷ་ཁང་དུ་སོང་ནས་མཆོད་བཀུར་
བྱས་པ་དང་ཕྱག་འཚལ་སྐབས། གཡོག་མོས་ལྷ་མོའི་ལྟག་རྒྱབ་ནས་གང་ཉིད་ཀྱི་
ཀླད་ལ་ལ་དུ་གཏོར་བ་ན། ཁོས་ལྷ་ཡིས་དངོས་གྲུབ་བསྩལ་བར་སེམས་ནས་
ཡིད་ལ་སྨྲ་མི་ཤེས་པའི་སྤྲོ་བ་དང་དད་པ་ཚད་མེད་སྐྱེས་ཏེ། དགའ་བའི་འབོད་



246
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པ་སྒྲོག་བཞིན་ཕྱིར་ལོག་གོ །
དེ་ནས་བཟུང་ཁོང་གི་ལུས་ཀྱི་སྒྲིབ་པ་དག་ཅིང་བློ་རིག་པ་ཇེ་གསལ་དུ་
གྱུར་ནས་རིག་གནས་ཀུན་ལ་གསན་སྦྱངས་ལེགས་པར་མཛད་པས། རྟོག་གེ་
དང༌། བརྡ་སྤྲོད་པ་དང་། སྙན་ངག་བཅས་ལ་ཤིན་ཏུ་མཁས་པར་གྱུར་ཏེ། ཀཱ་
ལཱི་དཱ་ས་སྟེ་ནག་མོའི་འབངས་སམ་ནག་མོ་ཁོལ་ཞེས་མཁས་པའི་སྙན་གྲགས་
ཕྱོགས་ཀུན་ཏུ་ཁྱབ་བོ། །
ཉིན་ཞིག་ལ། ནག་མོ་ཁོལ་དང་དཔྱིད་ལྡན་མ་གཉིས་སྐྱེད་མོས་ཚལ་དུ་
རོལ་རྩེད་བགྱིད་སྐབས་ནག་མོ་ཁོལ་གྱིས་ལག་པ་གཡས་པར་མེ་ཏོག་པདྨ་དང་།
གཡོན་པར་མེ་ཏོག་ཨུཏྤལ་ ཞིག་ བཟུང་ནས་ དཔྱིད་ ལྡན་ མའི་ གམ་དུ་འཛུམ་
དམུལ་དགོད་བཞིན་ཕྱིན་ཏེ།
བདག་གི་ལག་པ་གཡས་ན་པདྨ་དང་། ། གཡོན་ན་དེ་བཞིན་ཨུཏྤལའི་མེ་
ཏོག། འཇམ་པའིཡུ་བའམ་རྩུབ་པའི་ཡུ་བ་ཅན། ། གང་འདོད་ལོངས་ཤིག་
པདྨའི་མིག་ཅན་མ། །
ཞེས་སྙན་འཇེབས་ཚིག་གི་ཕྲེང་པ་ཐོག་མར་སྤེལ་བ་ན། དཔྱིད་ལྡན་མ་
སྔོན་མེད་དགའ་བ་འབུམ་གྱིས་མྱོས་ཤིང་། ཁོ་ཚོའི་བརྩེ་དུངས་ལའང་བདེ་སྐྱིད་
དགོད་སྒྲ་སྙན་མོས་ཁེངས་སོ། །
དེ་ནས་སློབ་དཔོན་ནག་མོ་ཁོལ་ནི་ཕུལ་དུ་བྱུང་བའི་སྙན་ངག་མཁན་ཞིག་
ཏུ་གྱུར་པར་མ་ཟད། བཟོ་རིག་པ་དང་རི་མོ་ལའང་མཁས་ པར་གྱུར་པས།
རྒྱལ་པོ་བྷི་མ་ཤྲཱི་ཀཱ་ལ་ཡིས་རང་ལ་བཙུན་མོ་མཆོག་ཏུ་མཛེས་པ་ཞིག་ཡོད་པ་དེ་རི་
མོར་འབྲི་དགོས་པའི་བཀའ་བསྒོས། སློབ་དཔོན་ནག་མོ་ཁོལ་གྱིས་བཙུམ་མོ་
དེའི་བྱད་གཟུགས་ཇི་བཞིན་རི་མོར་འབྲི་སྐབས། ལུས་ལ་གྱོན་པའི་ཀ་ཤི་ཀའི་
གོས་དང་དེ་ལས་མཐོང་བའི་ལུས་ཀྱི་སྨེ་མ་ནག་པོ་ཞིག་ཀྱང་མ་བསྐྱུར་བར་
མངོན་ཤེས་ཀྱིས་བྲིས་པས་རྒྱལ་བློན་ཐམས་ཅད་ངོ་མཚར་བར་བྱས་སོ། ། འོན་
ཀྱང་བློན་པོ་ཕྲ་མ་མཁན་འགས་རྒྱལ་པོའི་མདུན་དུ་ཕྱིན་ནས། བཙུན་མོ་དང་



247
བོད་ཀྱི་སྔ་དར་རྩོམ་རིག
ནག་མོ་ཁོལ་གཉིས་ལ་ལུས་འབྲེལ་ཡོད་པར་འདུག གལ་ཏེ་ལུས་འབྲེལ་མེད་ན་
བཙུན་མོའི་ལུས་ཀྱི་སྨེ་བ་ཇི་ལྟར་མཐོང་ངམ་ཞེས་ཞུས་པས། རྒྱལ་པོས་ཨེ་
བདེན་ནམ་སྙམ་ནས་གསུང་མ་བརྗོད་ཀྱང་། ཉིན་ཞིག་ལ་བཙུན་མོའི་ལུས་ཀྱི་
སྨེ་བ་དེ་གསལ་བོར་མཐོང་བས་བློན་པོ་དག་གིས་བཤད་པ་བདེན་པར་རློམ་ནས།
སློབ་དཔོན་ནག་མོ་ཁོལ་སྨྱུགས་སོ། ། དེ་ནས་བཟུང་སློབ་དཔོན་ནག་མོ་ཁོལ་
ཡུལ་ཕྱོགས་ངེས་མེད་དུ་འཕྱན་ཞིང་འཁྱམས་ནས་འཚོ་བ་མི་རོལ་ཐབས་མེད་
བྱུང་ངོ། ། །
ཡུན་རིང་འགོར་རྗེས། རྒྱལ་པོ་བྷི་མ་ཤྲཱི་ཀཱ་ལ་ཡིས་སློབ་དཔོན་ནག་མོ་
ཁོལ་ཉེས་མེད་ཡིན་པ་ཤེས་ནས་ཡིད་ལ་འགྱོད་པ་སྐྱེས་པ་དང་། སློབ་དཔོན་
ནག་མོ་ཁོལ་འཚོལ་ཕྱིར། རྒྱལ་པོས། །
མཚོ་ཡི་ནང་གི་པདྨ་དེ། ། འདར་བར་བྱེད་པའི་རྒྱུ་གང་ཞིག།
ཅེས་པའི་སྙན་ངག་ཚིག་རྐང་འདི་གཉིས་ཡུལ་ཕྱོགས་ཀུན་ཏུ་སྦྱར་ནས།
མི་སུས་སྙན་ངག་འདིར་ལན་འདེབས་ནུས་ན། དེར་རྒྱལ་པོའི་རྒྱལ་སྲིད་ཀྱི་ཕྱེད་
ཀ་སྟེར་རོ་ཞེས་དྲིལ་བསྒྲགས་སོ། །
ཉིན་ཞིག་ལ། སློབ་དཔོན་ནག་མོ་ཁོལ་རྒྱ་གར་བྱང་ཕྱོགས་ས་ཆར་འབྱོར་
ནས། ཆང་ཁང་ཞིག་ཏུ་ཕེབས་ཏེ་ཆང་བཏུང་བར་རྩོམ་པ་ན། སྙན་ངག་དེ་
མཐོང་ནས་ཆང་འཚོང་མ་ལ་གནས་ཚུལ་དྲིས་ཚེ། ཆང་འཚོང་མས་ཇི་བཞིན་
བཤད་པ་ལ། ནག་མོ་ཁོལ་གྱིས་དེར་ལན་འདེབས་མི་ནུས་རྒྱུ་ཅི་ཞིག་ཡོད་ཟེར་
བཞིན།
བུང་བ་ཞིགས་ཚེ་ཉི་མ་ནུབ། ། འཕུར་བར་འདོད་པ་འདར་བའི་རྒྱུ། །
ཞེས་ལན་བྲིས་སོ། །
དེ་ལ་ཆང་འཚོང་མ་རྒྱལ་པོའི་རྒྱལ་སྲིད་ཀྱི་ཕྱེད་ཀ་ལ་ཧམ་སེམས་དྲག་ཏུ་
སྐྱེས་ནས། སློབ་དཔོན་ནག་མོ་ཁོལ་ལ་གཡོ་ཟོལ་གྱིས་ཆང་ཡང་ཡང་དྲངས་ཏེ་
བཟི་རུ་བཅུག་རྗེས་བཀྲོངས་སོ། །



248 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འདི་ནི་སྙན་ངག་མཁན་པོ་ཀཱ་ལཱི་དཱ་ས་སྟེ་ནག་མོ་ཁོལ་གྱི་ལོ་རྒྱུས་གཏམ་
རྒྱུད་རེད། ང་ཚོས་ཁོང་གི་གཏམ་རྒྱུད་འདི་ལས་རྟོགས་ཐུབ་པ་ཞིག་ནི། རྩོམ་
པ་པོ་ནག་མོ་ཁོལ་ནི་མི་ལས་ཅན་ཞིག་ཡིན་པ་དེ་རེད། དང་ཐོག་ཁོང་བ་གླང་གི་
རྫི་བོ་བླུན་པོ་ཞིག་ཡིན་ཡང་། བྲམ་ཟེ་མཆོག་སྲེད་ཀྱི་བཀའ་དྲིན་གྱིས་ཁོང་རྒྱལ་
པོ་བྷི་མ་ཤཱི་ཀཱ་ལའི་ཕོ་བྲང་དུ་གདན་དྲངས་ཏེ། བདེ་བླག་ངང་མཛེས་སྡུག་
དཔལ་གྱིས་སྒེག་ཅིང་རིག་གནས་ཡོན་ཏན་ལྡན་པའི་སྲས་མོ་དཔྱིད་ལྡན་མའི་
མག་པར་གྱུར་པ་དང་། དེ་ནས་ལྷ་ལྕམ་དཔྱོད་ལྡན་མའི་བཀའ་དྲིན་གྱིས་ལུས་
ཀྱི་སྒྲིབ་པ་དག་ཅིང་ཡིད་ཀྱི་མུན་པ་སངས་ནས་རྟོག་གེ་བ་དང༌། བརྡ་སྤྲོད་པ།
རི་མོ་བ་ཆེན་མོར་གྱུར་པར་མ་ཟད། ཕུལ་དུ་བྱུང་བའི་སྙན་ངག་མཁན་ཆེན་པོ་
ཞིག་ཏུའང་གྱུར་པ་རེད། འདི་དམན་སར་གནས་པའི་བ་གླང་གི་རྫི་བོ་ཞིག་ལ་
ཆ་མཚོན་ན། བློ་ཡིད་ལའང་འཆར་དཀའ་བའི་བདེ་སྐྱིད་ཀྱི་འཚོ་བ་ཞིག་དང་
རྨད་དུ་བྱུང་བའི་རྨི་ལམ་ཞིག་དང་ཀུན་ནས་འདྲ་བས། དངོས་གནས་ཁོང་མི་
ལས་ཅན་ཞིག་རེད།
ཡིན་ནའང་། ཁོང་ཉིད་ནི་མི་ལས་ངན་ཞིག་ཀྱང་རེད། ཁོང་གི་བསོད་
ནམས་ཀྱི་བགོ་སྐལ་དུ་རྣམ་པར་སྨིན་པའི་ཕུན་སུམ་ཚོགས་པའི་རྒྱལ་པོའི་ཕོ་བྲང་
གི་འཚོ་བ་དེ་མི་རྟག་སྒྱུ་མའི་ཆོ་འཕྲུལ་བཞིན་ཡལ་བར་གྱུར་ཏེ། ཁོང་ཉིད་རྒྱལ་
པོའི་ཕོ་བྲང་ནས་སླར་ཡང་སྤྲང་བོའམ་འཁྱམ་པོའི་འཚོ་བ་སྤྱོད་པའི་ཉམ་ཐག་
དམན་པའི་གནས་སུ་ལྷུང་བ་རེད། ཁོང་ཉིད་དེ་འདྲའི་གནས་སུ་ལྷུང་བའི་རྒྱུ་
རྐྱེན་གཙོ་བོ་ནི་ཁོང་རང་ཉིད་ཀྱི་རིག་གནས་ཡོན་ཏན་དགྲ་རུ་ལངས་པ་དེ་ཡིན་
ཏེ། བློན་པོ་ཐ་ཤལ་འགའ་ཉིད་ལ་ཕྲག་དོག་སྐྱེས་ནས་རྒྱལ་པོ་དང་ཁོང་གཉིས་
ཀྱི་བར་ཕྲ་མ་བཅུག་པས། རྒྱལ་པོས་ཁོང་ཉིད་མཐར་བསྐྲད་པ་རེད། དེ་ནས་
བཟུང་ཁོང་ཉིད་ནི་རྒྱ་གར་ཡུལ་ཕྱོགས་ཀུན་ཏུ་འཕྱན་པའི་འཁྱམ་པོར་གྱུར་པ་
རེད། འདི་ནི་རྒྱ་གར་གནའ་རབས་ཀྱི་ཆེས་ཕུལ་དུ་བྱུང་བའི་སྙན་ངག་མཁན་
ཞིག་ལ་མཚོན་ན། ཧ་ཅང་ཡིད་སྐྱོ་ཞིང་སྙིང་ན་བའི་གནས་ཚུལ་ཞིག་ཡིན་པས།



249
བོད་ཀྱི་སྔ་དར་རྩོམ་རིག
དངོས་གནས་ཁོང་མི་ལས་ངན་ཞིག་རེད། །
གཅིག་བྱས་ན། སྙན་ངག་མཁན་ཀཱ་ལཱི་དཱ་ས་ནི། སྐྱིད་སྡུག་རེས་མོས་སུ་
འགྱུར་བའི་ཀྱག་ཀྱོག་གི་མི་ཚེའི་བཤུལ་ལམ་ཁྲོད་དུ་སྤྲོ་སྐྱོ་འདུ་བྲལ་ལས་གྲུབ་
ཅིང་། མངར་སྐྱུར་ཁ་གསུམ་གྱི་རོ་དང་ལྡན་པའི་སྤྱི་ཚོགས་འཚོ་བ་ཉམས་སུ་
མྱངས་པའི་སྙན་ངག་མཁན་མཆོག་ཏུ་གྱུར་པ་ཞིག་རེད། །
་ ཁོང་ཉིད་ཀྱི་ཕུན་ཚོགས་པའི་སྤྱི་ཚོགས་འཚོ་བའི་ཉམས་མྱོང་དེ་རྣམས་ནི།
ཁོང་གི་ཕུལ་དུ་བྱུང་བའི་སྙན་རྩོམ་གྱི་ནོར་བུ་དེ་དག་འབྱུང་བའི་རྒྱ་མཚོ་ལྟ་བུ་
ཡིན་པས། གལ་སྲིད་ཉམས་སུ་མྱངས་པའི་འཚོ་བའི་རྒྱ་མཚོ་དེ་མེད་པ་ཡིན་ན།
ཁོང་གི་དངོས་ཡོད་འཚོ་བའི་རི་མངར་ལ་སྒྱུ་རྩལ་གྱི་གཏིང་མཐའ་ཟབ་པའི་སྙན་
རྩོམ་གྱི་ནོར་བུ་རྣམས་ཐོན་ཁུངས་བྲལ་བ་རེད། དཔེར་ན། སྙན་ངག་སྤྲིན་གྱི་
ཕོ་ཉའི་ཁྲོད་དུ་གནོད་སྦྱིན་ཀུ་པེ་ར་ཡིས་དགའ་མ་དང་ཁ་གཏོར་ནས་ལྷོ་ཕྱོགས་
རཱ་མའི་རི་བོའི་སྟེང་མཐར་བསྐྲད་པའི་འདོད་ལྡན་གྱི་སྐྱེས་བུ་དེའི་དྲན་སྣང་གི་
འཚོ་བ་དེ། ནག་མོ་ཁོལ་རང་ཉིད་ཀྱིས་དངོས་སུ་ཉམས་སུ་མྱངས་པའི་འཚོ་བ་
སྟེ། རྒྱལ་པོ་བྷི་མ་ཤཱི་ཀཱ་ལ་ཡིས་ཁོང་ཉིད་དཔྱིད་ལྡན་མ་དང་ཁ་གཏོར་ནས་རྒྱལ་
པོའི་ཕོ་བྲང་ལས་མཐར་བསྐྲད་རྗེས། རྒྱ་གར་ལྷོ་ཕྱོགས་སོགས་སུ་འཁྱམས་ནས་
བསྡད་པའི་འཚོ་བ་དང་ཀུན་ནས་མཚུངས་སོ། ། དེས་ན་ཁོང་ཉིད་ཀྱིས་འཁྱམ་
པོའི་འཚོ་བ་རོལ་སྐབས། རྟག་པར་ཞེ་ཆགས་ཤིང་དྲན་པའི་ཡུལ་དུ་གྱུར་པ་ནི་
མཛེས་སྡུག་དཔལ་གྱིས་སྒེག་ཅིང་། ཁོང་རང་ཉིད་ལ་བཀའ་དྲིན་ཤིན་ཏུ་ཆེ་
བའི་རྒྱལ་པོའི་ཕོ་བྲང་ནང་གི་དགའ་མ་དཔྱིད་ལྡན་མ་ཡིན་པ་མངོན་སུམ་ཚད་
མས་གྲུབ་འདུག་པ་དང་། དགའ་མ་དཔྱིད་ལྡན་མ་དྲན་པའི་གདུང་བ་ཡིས་
ཡང་ཡང་བསྐུལ་བར་བརྟེན། ཡིད་འགྱུར་མཚོན་པའི་སྙན་ངག་རིང་མོ་སྤྲིན་གྱི་
ཕོ་ཉ་འདི་ལེགས་པར་བརྩམས་པ་ཡིན་པར་སྙམ། །
སློབ་དཔོན་ནག་མོ་ཁོལ་ལ་སྙན་ངག་སྤྲིན་གྱི་ཕོ་ཉ་སོགས་ཕོ་ཉ་བརྒྱུད་
དང༌། གཞོན་ནུ་འབྱུང་བ། བྱ་ལན་མའི་ཟློས་གར། ཀུན་ཁྱབ་ལྷ་མོའི་ཟློས་



250 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གར། ཁྱབ་འཇུག་ནག་པོའི་རྒྱུད། དུས་དྲུག་བརྗོད་པ། རྨ་བྱ་འདྲ་བའི་སྒེག་
མ་སོགས་བརྩམས་ཆོས་མང་དུ་ཡོད་སྐད་དོ། །
སློབ་དཔོན་འདི་ཉིད་ཀྱི་འཁྲུངས་འདས་ལོའི་སྐོར་ལ། བློ་མཐུན་ཅི་ཞན་
ལིན་ གྱིས་ ཧ་ལམ་སྤྱི་ལོ་ 350ནས450བར་ གྱི་ མི་ ཨེ་ ཡིན་ནམ་ཞེས་གསུངས།
བྲམ་ཟེ་མཆོག་སྲེད་ནི་མགོན་པོ་ཀླུ་སྒྲུབ་དང་དུས་མཉམ་པའི་མཁས་པ་ཞིག་ཡིན་
པར་གྲགས་པས། གལ་སྲིད་དེ་ལྟར་ཡིན་ན་ཧ་ལམ་སྤྱི་ལོའི་སྔོན་གྱི་ལོ200 ཡས་
མས་སུ་འབབ་དགོས། མཐར་གཏུགས་ན་སློབ་དཔོན་ནག་མོ་ཁོལ་ནི་ཕལ་ཆེར་
སྤྱི་ལོའི་དུས་རབས་གསུམ་པ་ནས་ལྔ་བའི་བར་གྱི་མི་ཞིག་ཡིན་པར་འདུག་ཅེས་
རྒྱལ་ཁབ་ཕྱི་ནང་གི་ཞིབ་འཇུག་པ་ཀུན་གྱིས་ཚོད་རྩིས་ཙམ་བྱས་པ་མ་གཏོགས་
ཁུངས་བཙུན་ཞིང་གསལ་ཐག་ཆོད་པའི་ལོ་ཚིགས་ཤིག་ད་ལྟ་ད་རུང་འདྲེན་བྱེད་
ཀྱི་དགའ་སྟོན་དུ་མ་ཤར་རོ། །
གཉིས། སྙན་ངག་སྤྲིན་གྱི་ཕོ་ཉའི་བརྗོད་དོན་དང་དེའི་བསམ་བློའི་རང་
བཞིན།
དེ་ཡང་སྙན་ངག་སྤྲིན་གྱི་ཕོ་ཉའི་བརྗོད་དོན་ནི། རྒྱ་གར་བྱང་ཕྱོགས་ས་
ཆར་གནས་པའི་ནོར་ལྷ་སྟེ་གནོད་སྦྱིན་ཀུ་པེ་ར་ཞེས་བྱ་བ་ལ་མེ་ཏོག་གི་ར་བ་སྐྱོང་
གཉེར་མཛད་པའི་གཡོག་པོ་ཞིག་ཡོད་པ་དེས། རང་འགན་ལ་བབས་པའི་ལས་
ལ་མ་སྒྲིམ་པར་རྟག་པར་བག་མེད་རྣམ་གཡེང་གི་དབང་དུ་སོང་ནས་བསྡད་པས།
ཉིན་ཞིག་ལ། གླང་ཆེན་གཉིས་འོངས་ཏེ་སྐྱེད་ཚལ་གྱི་མེ་ཏོག་ཀུན་ནས་བཅོམ་
པར་ནོར་ལྷ་ཀུ་པེ་ར་ཆེས་ཆེར་ཁྲོས་ཏེ། མེ་ཏོག་སྐྱོང་གཉེར་བ་ནོར་ལྷའི་ཕོ་བྲང་
ལས་མཐར་བསྐྲད་ནས་ལོ་ངོ་གཅིག་གི་རིང་རྒྱ་གར་ལྷོ་ཕྱོགས་ཀྱི་རཱ་མའི་རི་བོའི་
སྟེང་ཡང་དག་སྤྱོད་པས་འདུག་དགོས་ པའི་བཙན་ ལྗིད་བཟློག་ ཏུ་ མེད་ པའི་
བཀའ་ལུང་གནང་བས། འདོད་ལྡན་གྱི་གཡོག་པོ་དེ་རང་གི་སྙིང་སྡུག་ཆུང་མ་
དང་ཁ་བྲལ་ནས་ལྷོ་ཕྱོགས་རཱ་མའི་རི་བོའི་སྟེང་ཟླ་བ་འགའ་ཞིག་བསྡད་པས་ན།
རང་གི་ཕ་ཡུལ་དང་ཕ་ཡུལ་དུ་ལུས་པའི་སྙིང་སྡུག་དགའ་མ་ཉིད་རབ་ཏུ་དྲན་



བོད་ཀྱི་སྔ་དར་རྩོམ་རིག
251
པའི་མི་བཟད་གདུང་བ་ཆེན་མོས་ཡིད་སེམས་དྲག་ཏུ་མནར་ནས། ལང་ཚོའི་ཤ་
སྟོབས་རྒུད་ཅིང་ལག་པ་ཟུང་གི་དཔུང་ ཤ་སྐམ་ནས་ཕྲ་ཞིང་རིད་པར་གྱུར་ཏེ་
གསེར་གྱི་ལག་གདུབ་གཉིས་ཀ་ཡང་དཔུང་མགོའི་བར་དུ་ཐོགས་པ་མེད་པར་
ཤུད་ཅིང་ལྷུང་བར་གྱུར། ཟླ་བ་བདུན་པའི་ཟླ་ སྟོད་ཀྱི་ཉིན་ཞིག་ལ། རབ་
དཀར་སྤྲིན་གྱི་ཕུང་བོ་རྣམས་མཁའ་ལ་སྙེག་པའི་རཱ་མའི་རི་བོའི་ཟོམ་དུ་དལ་
གྱིས་འཕགས་ཤིང་རི་རྩེ་རུ་གཡོ་ཞིང་འཕྱོ་བཞིན་བྱང་གི་ཕྱོགས་སུ་དལ་བུར་ཆས་
པ་དེ་མཐོང་བས། ཡིད་ལ་བྱང་ཕྱོགས་ལྕང་ལོ་ཅན་ན་གནས་པའི་རང་གི་སྙིང་
སྡུག་ཆུང་མ་སྔར་ལས་ལྷག་པར་དྲན་ཏེ། ལྷོ་ནས་བྱང་དུ་ཆས་པའི་ནམ་མཁའི་
རབ་དཀར་ཆུ་འཛིན་ལ་དགའ་མ་དྲན་པའི་འཕྲིན་ཡིག་བསྐུར་བ་དེ་ཡིན་ནོ། །
ཆུ་འཛིན་ལ་འཕྲིན་ཡིག་སྐུར་སྐབས། རྩོམ་པ་པོས་ ཐོག་མར་རྟོག་པ་
འཆར་ཡན་གྱི་སྨྱུག་རྩལ་སྤྱད་ནས། ནམ་མཁའི་རབ་དཀར་ཆུ་འཛིན་ནི་འདུ་
ཤེས་དང་ དྲན་ རིག་ ཡོད་ལ། དགའ་ སྣང་ དང་ ཆགས་ སེམས་ ཡོད་ པ་དང་།
ཉམ་ཐག་ལ་གདུང་སེམས་ཀྱི་མཆི་མ་བསྙིལ་ཞིང་། སྡང་བའི་དགྲ་ལ་དྲག་ཆར་
གྱིས་ཕམ་པར་མཛད་པའི་སྨྲ་ཤེས་དོན་གོ་བའི་སེམས་ལྡན་ཞིག་ཏུ་རྟོག་བཏགས་
མཛད་ནས་འདོད་ལྡན་གཞོན་ནུ་དེའི་སྐྱོ་གདུང་དང་དྲན་སྣང་གི་སྙིང་གཏམ་
མམ་འཕྲིན་ཡིག་འཁྱེར་བའི་ཕོ་ཉ་རུ་བྱས། དེ་ནས་རཱ་མའི་རི་བོའི་རྩེ་ནས་ལམ་
དུ་ཆས་ཏེ། བྱང་ཕྱོགས་གནོད་སྦྱིན་གྱི་གནས་ལྕང་ལོ་ཅན་ལ་ཐོན་པའི་བར་དུ།
ཆུ་འཛིན་ཀྱིས་ཅིས་ཀྱང་བརྒྱུད་དགོས་པའི་རི་ལུང་དང་ཆུ་ཀླུང་། གྲོང་སྡེ་དང་
གྲོང་ཁྱེར། འབྲོག་ དགོན་ དང་ གནའ་ ཤུལ་ གྲགས་ ཅན། མཚོ་ དང༌མཚེའུ།
ནགས་ཚལ་དང་གངས་རི་སོགས་གོ་རིམ་དེ་གསོན་ཉམས་ལྡན་པའི་ངང་ཞིབ་
འབྲི་མཛད་པ་དང༌། དེ་ནས་བྱང་ཕྱོགས་གནོད་སྦྱིན་ཡུལ་གྱི་རི་ར་བ་དང་ཁང་
ཁྱིམ། ཕོ་བྲང་དང་ཐོག་ཁང་། དེ་ན་རོལ་པའི་ནོར་ལྷའི་འཚོ་བ། རང་གི་ཕ་
ཡུལ་གྱི་མཛེས་ལྗོངས་དང་རྟ་བབས། ཁང་ཁྱིམ་སོགས་མཛེས་ཚོན་གྱི་རི་མོར་
བྲིས་པ་བཞིན་ཞིབ་འབྲི་མཛད་ཅིང་། ཡུལ་དེ་ན་རང་ཉིད་ཀྱི་སྙིང་སྡུག་དགའ་



252 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མ་སྡུག་བསྔལ་དུ་ལྷུང་འདུག་པའི་རྣམ་པ་ཡིད་ངོར་ཅིར་ཡང་འཆར་བ་ལ་སོགས་
ཉམས་འགྱུར་སྟོང་ལྡན་དུ་བྲིས་པ་དང༌། མཇུག་མཐར། འདོད་ལྡན་གྱི་གཡོག་
པོ་དེས་རང་གི་དགའ་མ་དྲན་དྲགས་པའི་སེམས་ཀྱི་སྐྱོ་གདུང་ཞིབ་འབྲི་དང་།
གནོད་སྦྱིན་ཀུ་པེ་ར་ཡིས་ཆད་པ་བཅད་པའི་ལོ་གཅིག་གི་ཉི་མ་ཡོངས་སུ་རྫོགས་
ན་ངེད་གཉིས་མཉམ་འཛོམས་ཀྱི་སྐལ་བ་བཟང་བོ་དེ་ལྡན་པར་འགྱུར་པས་ཡིད་
མ་སྐྱོ་ཞིག་ཅེས་དགའ་མར་སེམས་གསོ་མཛད་ཡོད།
གོང་ནས་མདོར་བསྡུས་པ་འདི་ནི་སྙན་ངག་སྤྲིན་གྱི་ཕོ་ཉའི་བརྗོད་དོན་
ཡིན་པ་རེད། བརྗོད་དོན་འདི་ལ་གཞིགས་ན། ཡིད་འགྱུར་མཚོན་པའི་སྙན་
ངག་རིང་མོ་འདིའི་བསམ་བློའི་རང་བཞིན་ནི་འདི་ལྟར་ཡིན་པར་སྙམ་སྟེ། དྲན་
པའི་སྐྱོ་གདུང་ལས་གྲུབ་པའི་སྙན་ངག་འདིའི་ཁྲོད་དུ། ན་གཞོན་ཁྱོ་ཤུག་ཟུང་
ཁ་ཐོར་རྗེས་ཀྱི་ཁྱོ་བོའི་ངག་ཚིག་དང་། སྤྱོད་ཚུལ། བསམ་བློ། དྲན་སྣང།
སྡུག་བསྔལ་བཅས་ཞིབ་ཆ་ཡོད་ལ་གསོན་ཉམས་ལྡན་པའི་སྒོ་ནས་མཚོན་པ་
བརྒྱུད་དེ། ཁྱོ་ཤུག་ཟུང་གི་བཅོས་མ་མིན་པའི་ཞེ་འདང་དང༌། གཏིང་མཐའ་
ཡས་པའི་དགའ་ཞེན། བརྗེད་ཐབས་བྲལ་བའི་དུང་སེམས། བླ་ན་མེད་པའི་
མཛའ་བརྩེ་དེ་མཛེས་སྡུག་ལྡན་ལ་ཡིད་འགུལ་ཐེབས་པའི་ངང་བསྟན་ཅིང་། དེ་
ལྟ་བུའི་མཆོག་གྱུར་བརྩེ་དུང་ལ་ཤུགས་སམ་ཟུར་ནས་བསྔགས་བརྗོད་ཀྱི་མེ་ཏོག་
གཏོར་ཡོད་ལ། དེ་ལྟ་བུའི་བརྩེ་དུང་ལ་ ཁ་ བྲལ་གྱི་སྡུག་བསྔལ་བཟོ་མཁན་
གནོད་སྦྱིན་ཀུ་པེ་རའི་སྙིང་རྗེ་བྲལ་བའི་བཙན་ལྗིད་ཁྲིམས་ཆད་ལ་ཤུགས་ནས་
དམོད་མོའང་མཛད་ཡོད་པ་རེད། །
གསུམ། སྙན་ངག་སྤྲིན་གྱི་ཕོ་ཉའི་རྗོད་བྱེད་ཚིག་དང་དེའི་སྒྱུ་རྩལ་གྱི་རང་
བཞིན། །
དེ་ཡང་ཡིད་འགྱུར་མཚོན་པའི་སྙན་ངག་རིང་མོ་འདི་ནི་རྟོག་པ་འཆར་
ཡན་རིང་ལུགས་ཀྱི་རོ་ཧ་ ཅང་མངར་བའི་སྙན་རྩོམ་བླ་ན་མཐོ་ཞིང་ཁྱད་དུ་
འཕགས་པ་ཞིག་ཡིན་པར་འདོད་ཅིང་། འདིའི་རྗོད་བྱེད་ཀྱི་ཚིག་ལ་སྒྱུ་རྩལ་གྱི་



བོད་ཀྱི་སྔ་དར་རྩོམ་རིག
253
ཁྱད་ཆོས་འདི་དག་ལྡན་པར་སྙམ་མོ། །
(1)རྩོམ་པ་པོས་ ལྷོ་ནས་བྱང་དུ་ཆས་པའི་ནམ་མཁའི་རབ་དཀར་ཆུ་
འཛིན་གྱི་རྩ་བའི་ཁྱད་ཆོས་གཞིར་བཟུང་ཐོག་སེམས་མེད་སེམས་ལྡན་དུ་རྟོག་
བཏགས་མཛད་དེ། རྗེ་བོའི་བཀའ་ལུང་གིས་ལྷོ་ཕྱོགས་རཱ་མའི་རི་བོར་མཐར་
བསྐྲད་པའི་འདོད་ལྡན་གྱི་སྐྱེས་བུ་དེའི་དྲན་སྣང་དང་སྐྱོ་གདུང་གི་སྙིང་གཏམ་སྟེ་
འཕྲིན་ཡིག་བསྐུར་བའི་ཡུལ་དུ་བཞག་པ་ཡིན་ཏེ། (སེམས་མེད་ཀྱི་འཛིན་དེ་
སེམས་ལྡན་དུ་རབ་རྟོག་མཛད་པ)དཔེར་ན།
ཀྭ་ཡེ་ཆུ་འཛིན་རེ་ཞིག་ཁྱོད་ནི་ལམ་ལ་བགྲོད་པའི་ ཐབས་ཀྱི་གཏམ་ནི་
མཉན་པར་མཛོད། ། དེ་ཡི་རྗེས་སུ་བདག་གི་འཕྲིན་ནི་རྣ་བའི་བདེ་སྐྱེད་ཁྱོད་
ཀྱིས་རྣ་བས་གཟུང་བར་མཛོད། ། ཤིན་ཏུ་ངལ་ཞིང་རབ་ཏུ་ངལ་ཚེ་རི་བོའི་རྩེ་
ལ་རྐང་བཀོད་ངལ་བ་བསལ་ནས་གཤེགས། ། གང་དུ་སྐོམ་ཞིང་ཤིན་ཏུ་སྐོམ་ན་
ཉུང་ངུའི་ཆུ་དང་ཆེ་བའི་མཚོ་ལའང་བཏུང་བར་བྱ། །
ཞེས་པའི་ཤོ་ལོ་ཀ་བཅུ་གསུམ་པ་ལ་མཚོན་ན། ཀྱེ་ཀྱེ་རབ་དཀར་ཆུ་
འཛིན་ལགས། དུས་ཚོད་ཅུང་ཟད་ཙམ་གྱི་རིང་ལ་ཁྱོད་ཀྱིས་ཁྱོད་ཉིད་ལམ་
ཕྱོགས་གང་བརྒྱུད་ནས་འགྲོ་དགོས་པ་དང༌། ལམ་དུ་ཇི་ལྟར་བགྲོད་དགོས་པ་
སོགས་ཀྱི་ཐབས་ལམ་མཆོག་གི་སྐད་ཆ་འདི་ལ་རྣ་བ་བླག་སྟེ་ཉན་པར་མཛོད།
སྐད་ཆ་འདིར་ཉན་རྗེས། སྙན་ཞིང་འཇེབས་ལ་རྣ་བར་བདེ་བ་སྐྱེད་པའི་བདག་
གི་དྲན་སྣང་གི་འཕྲིན་ཡིག་འདི་ཁྱོད་ཀྱི་སྙན་དབང་གིས་ཉེ་བར་འཛིན་པར་
མཛོད་ཅིག ཁྱོད་ཉིད་བྱང་དུ་སྐྱོད་པའི་ལམ་དུ། ཤིན་ཏུ་ངལ་ཞིང་རབ་ཏུ་
ཐང་ཆད་ནས་བགྲོད་པར་དཀའ་བའི་དུས་སུ། མཁའ་རུ་བསྙེགས་པའི་ལྷུན་
བརྗིད་རི་བོའི་རྩེ་མོར་རྐང་བ་བཀོད་དེ་རེ་ཞིག་ངལ་གསོས་ཤིང་ངལ་དུབ་སངས་
རྗེས་མུ་མཐུད་དུ་གཤེགས་པར་འཚལ། གལ་སྲིད་གནས་ཕྱོགས་གང་དུ་ཁ་སྐོམ་
ཞིང་ཤིན་ཏུ་སྐོམ་ནས་བསྐྱོད་པར་མི་ནུས་ཚེ། དྭངས་ཤིང་བསིལ་བའི་ཆུ་ཀླུང་
དང་ཆུ་ཕྲན་ནམ། སྔོ་མེར་འཁྱིལ་བའི་མཚོ་དང་མཚེའུ་སོགས་གང་ལ་ཐུག་ཀྱང་



254 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་ཚིམས་པར་འཐུངས་ནས་སྐོམ་པ་སེལ་བར་གྱིས་ལ། བྱང་ཕྱོགས་ལྕང་ལོ་ཅན་
དུ་སྐྱོད་པར་གྱིས་ཤིག། ཅེས་ཟླ་བདུན་པའི་སྐབས་སུ་ཆུ་འཛིན་ལྷོ་ནས་བྱང་དུ་
སྐྱོད་པ་དང་། སྤྲིན་དཀར་གྱི་རྒྱུ་བ་དམའ་བའི་ཚེ་ན་རི་མཐོན་པོའི་རྩེ་མོ་ལ་
ཐོགས་འདུག་པ་དང་། ཆུ་འཛིན་ནི་ཆུ་ཀླུང་དང་རྒྱ་མཚོའི་བརླན་ཞིང་བཤེར་
བའི་རླངས་པ་མཁའ་ལ་འཕགས་པ་ལས་གྲུབ་པ་ཡིན་པ་སོགས་རང་བྱུང་ཁམས་
ཀྱི་ཆོས་ཉིད་དེ་ཆུ་འཛིན་གྱི་རྩ་བའི་རྨང་གཞིའི་ཐོག རབ་དཀར་ཆུ་འཛིན་ནི་
བྱང་ཕྱོགས་སུ་འདོད་ལྡན་གྱི་སྐྱེས་བུ་དེའི་དྲན་སྣང་གི་འཕྲིན་ཡིག་འཁྱེར་བའི་
བློས་ཐུབ་ཕོ་ཉ་ཞིག་ཏུ་རྟོག་བཏགས་མཛད་པར་མ་ཟད། ཐང་ཆད་ཚེ་རི་བོའི་
རྩེ་མོར་རྐང་བ་བཀོད་ནས་ངལ་གསོ་མཛད་པ་དང་། ཁ་སྐོམ་ཚེ་མཚོ་མོ་དང་ཆུ་
ཀླུང་གི་ཁར་བབས་ནས་ཆུ་འཐུང་བའི་སྨྲ་ཤེས་དོན་གོ་བའི་གང་ཟག་ཅིག་ཏུ་
རབ་བཏགས་མཛད་པ་རེད། དེ་ལྟ་བུའི་ཆུ་འཛིན་ལ་དེ་ལྟར་ཐུགས་ཁུར་དང་
དགའ་ཞེན་ཚད་མེད་མཛད་པ་ལས། འདོད་ལྡན་གྱི་སྐྱེས་བུ་དེས་རང་གི་སྙིང་
སྡུག་དགའ་མ་ལ་གཏིང་མཐའ་ཟབ་པའི་དགའ་ཞེན་དང་། བསྒྱུར་དུ་མེད་པའི་
བརྩེ་སེམས་བཅངས་ཡོད་པ་ཤེས་ཐུབ་བོ། ། ཡང་། །
ཀྭ་ཡེ་གྲོགས་པོ་ཁྱོད་ནི་བདག་གི་དགའ་མའི་དོན་ལ་མྱུར་དུ་འགྲོ་སྙམ་ཡོད་
ན་ཡང་། ། ཀ་ཀུ་བྷ་ཡི་དྲི་ལྡན་རི་བོ་རི་བོ་རྣམས་ལ་ཡུན་རིང་ཐོགས་པར་བདག་
གིས་ཤེས། ། གཙུག་ཕུད་ཅན་གྱི་འདྲེན་བྱེད་ཆུ་དང་བཙས་པར་ལེགས་པར་
འོངས་སམ་བྱས་ནས་ཡུན་རིང་གནས་པར་འདོད། ། དེ་སླད་ཁྱོད་ནི་ཤིན་ཏུ་
མྱུར་བར་འགྲོ་བར་འགྱུར་བ་དག་ཀྱང་ཇི་ལྟར་ཡིན། །
ཞེས་པའི་ཤོ་ལོ་ཀ་ཉེར་བཞི་བ་ལ་མཚོན་ན། ཀྭ་ཡེ་བདག་ གི་ གྲོགས་
མཆོག་ཆུ་འཛིན་ལགས། ཁྱོད་ཉིད་བདག་གིས་སྙིང་སྡུག་དགའ་མར་བཅངས་
པའི་དགའ་བ་སྟེ་བརྩེ་དུང་གི་ཆེད་དུ། མྱུར་བ་མྱུར་དུ་བྱང་ཕྱོགས་ལྕང་ལོ་ཅན་
དུ་གནས་པའི་བདག་གི་དགའ་མའི་གམ་དུ་འགྲོ་སྙམ་ཡོད་ནའང་། ཀ་ཀུ་བྷ་སྟེ་
ཤིང་དུག་མོ་ཉུང་གི་བསུང་ངད་ཀྱིས་ཀུན་ནས་ཁྱབ་པའི་རི་བོ་རྣམས་དང་། དེ་



བོད་ཀྱི་སྔ་དར་རྩོམ་རིག
255
མིན་རི་བོ་གཞན་དག་ལ་ཐོགས་པའམ་འཁྱུད་ཅིང་། ཆགས་ནས་དུས་ཡུན་རིང༌
བོར་ལུས་འགྲོ་བ་བདག་གིས་བསམ་ན་ཤེས་ཐུབ་བོ། ། རྒྱུ་མཚན་གང་གི་ཕྱིར་ཞེ་
ན། གནས་དེ་རུ་གཙུག་ཕུད་ཅན་ཏེ་རྨ་བྱའི་བུ་མོ་རྣམས་ནམ་མཁའི་ཆུ་འཛིན་
ཁྱོད་ཉིད་དང་མཇལ་བའི་མོད་ལ། མིག་ཟུང་ལ་སྤྲོ་བའི་མཆི་མ་འཁྱིལ་བཞིན་
དགའ་བའི་སྒྲོ་གུར་མཛེས་པར་ཕུབ་པ་དང་བཅས། ཁྱོད་ཉིད་ལེགས་པར་
འོངས་སམ་ཞེས་ཆུ་འཛིན་ཁྱོད་ལ་འཚམས་འདྲི་བྱེད་ཅིང་། ཁྱོད་ཉིད་ནམ་ཡང་
རྨ་བྱ་ཁོ་མོ་དང་མི་འབྲལ་བར་གཏན་དུ་གནས་པར་འདོད་པའི་རྣམ་འགྱུར་ཅི་
ཡང་སྟོན་པའི་ཕྱིར་ན། ཆུ་འཛིན་ཁྱོད་ཉིད་བྱང་དུ་སྐྱོད་པའི་ལམ་དུ་མི་འགོར་
བར་ཤིན་ཏུ་མྱུར་བའི་སྒོ་ནས་འགྲོ་བར་འགྱུར་བ་ནི་ཅི་ལ་སྲིད་ཨང་མི་སྲིད་
དོ། ། ལོས་ཡིན་ཏེ། རབ་དཀར་ཆུ་འཛིན་ཁྱོད་ཀྱང་བདག་དང་འདྲ་བར་དྲན་
སྣང་དང་ཆགས་སེམས་ལྡན་པའི་འདོད་ལྡན་གྱི་སྐྱེས་བུ་ཞིག་ཡིན་ཕྱིར། བྱང་དུ་
སྐྱོད་པའི་ལམ་དུ་ཆུ་འཛིན་ཁྱོད་ཉིད་ལ་ཡང་ཞེ་ཆགས་སའི་སྙིང་སྡུག་དགའ་མ་
ཡོད་པ་དང་། དགའ་མ་དེ་དག་གིས་ཁྱོད་ལ་དགའ་བའི་རྣམ་འགྱུར་ཅི་ཡང་
བསྟན་ནས། ཁྱོད་ཉིད་གནས་དེ་རུ་ནམ་ཡང་མི་འབྲལ་བར་གཏན་དུ་བཞུགས་
པ་ལ་རེ་མོས་དང་ཞུ་བའང་ཡང་ཡང་བྱེད་པར་འགྱུར་རོ། ། ཞེས་རྨ་བྱ་ནི་ཆུ་
འཛིན་དང་ཆུ་འཛིན་ཁྲོད་གྲགས་པའི་འབྲུག་སྒྲ་ལ་རབ་ཏུ་ཆགས་ནས་སྒྲོ་གུར་
ཕུབ་པ་དང་། འབྲུག་སྒྲ་ཐོས་ཚེ་མངལ་འཛིན་པ་དང་། ཆུ་འཛིན་ནི་རི་མཐོན་
པོ་དག་ལ་ཞེ་ཆགས་པ་ཇི་བཞིན་ཐོགས་ནས་འདུག་པ་སོགས་རང་བྱུང་ཆོས་ཉིད་
གཞིར་བཟུང་ཐོག་རབ་དཀར་ཆུ་འཛིན་ལ་དྲན་ཤེས་དང་བསམ་བློ། ངལ་དུབ་
དང་ལྟོགས་སྐོམ་སོགས་ཡོད་པར་མ་ཟད། དགའ་སྡུག་དང་ཆགས་སེམས་ཀྱང་
ཡོད་པའི་གང་ཟག་ཅིག་ཏུ་རྟོག་བཏགས་མཛད་པ་རེད། དེ་ལྟ་བུའི་ཆུ་འཛིན་
བྱང་ལ་སྐྱོད་པའི་ལམ་དུ་རྨ་བྱའི་བུ་མོ་སོགས་ལ་སེམས་པ་ཆགས་ནས་རེ་ཞིག་
འགྲོ་དགོས་ པའང་ བརྗེད་འགྲོ་ བའི་ གནས་ཚུལ་དེ་འཕྲིན་ སྐུར་ མཁན་ གྱིས་
རྟོགས་ཐུབ་ལ་དེར་དམིགས་བསལ་ཡང་སྦྱིན་པ་ནི། འཕྲིན་སྐུར་མཁན་ཁོ་རང་



256
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཉིད་འདོད་ལྡན་གྱི་སྐྱེས་བུ་ཞིག་ཡིན་པར་མ་ཟད། འདོད་གདུང་གིས་མནར་
བའི་ཕྱིར་ཡིན་ནོ། །
དེར་བརྟེན། རྩོམ་པ་པོས་ནམ་མཁའི་རབ་དཀར་ཆུ་འཛིན་གྱི་རྩ་བའི་
ཁྱད་ཆོས་གཞིར་བཟུང་སྟེ། སེམས་མེད་ཀྱི་ཆུ་འཛིན་དེ་སེམས་ལྡན་གྱི་བློས་ཐུབ་
ཕོ་ཉ་ཞིག་ཏུ་རྟོག་བཏགས་མཛད་པ་རེད།
(2) དངོས་ཡོད་ཀྱི་འཚོ་བ་དང་རྟོག་པ་འཆར་ཡན་རིང་ལུགས་གཉིས་
ཟུང་དུ་སྦྲེལ་ནས་བརྗོད་དོན་ཉམས་འགྱུར་འབུམ་ལྡན་དུ་མཚོན་པར་བྱས་ཡོད་
དེ། དཔེར་ན།
དེ་ན་བདག་པོའི་གནས་སུ་མཆོག་གི་བཙུན་མོ་རྣམས་ནི་རབ་དགའ་སྙེག་
པར་བྱེད་པ་ན། ། མཚན་མོའི་མུན་པ་སྟུག་པོ་རྣམས་ཀྱིས་མི་ཡི་བདག་པོའི་ལམ་
གྱི་སྣང་བ་འགོག་བྱེད་པས། ། ཁྱོད་ཀྱི་གློག་འོད་གསེར་མདོག་འོད་ཀྱི་སྣང་བས་
ས་གཞིའི་ལམ་ནི་ཀུན་ནས་བསྟན་པར་མཛོད། ། ཆུ་ཆར་འབྲུག་དབྱངས་སྒྲ་
ཆེན་མང་བོ་མ་བྱེད་མཛེས་མ་དེ་རྣམས་སྐྲག་ཅིང་འཆི་བར་འགྱུར། །
ཞེས་པའི་ཤོ་ལོ་ཀ་དགུ་བ་ལ་མཚོན་ན། གནས་དེ་ན་མཆོག་ཏུ་མཛེས་
ཤིང་འདོད་པའི་བྱ་བ་ལ་ཞུགས་པར་རབ་ཏུ་སྤྲོ་བའི་བཙུན་མོ་སྟེ་གཞོན་ནུ་མ་
བཟང་མོ་རྣམས་མཚན་མོའི་དུས་སུ། གསང་སྟབས་ཀྱིས་རང་གི་བདག་པོའི་
རྩར་ཤིན་ཏུ་དགའ་བའི་ཡིད་ཀྱིས་རྐང་འཇབ་ལག་འཇབ་བྱས་ནས་འགྲོ་བ་ན།
མཚན་མོའི་མུན་སྨག་སྡུག་པོ་རྣམས་ཀྱིས་བསམ་པ་གནག་པ་བཞིན་དུ་ལམ་གྱི་
སྣང་བ་ཡོངས་སུ་བསྒྲིབས་པས། ཕྱོགས་གང་ལ་འགྲོ་དགོས་པའང་མི་ཤེས་པར་
རྨོངས་པའི་གནས་སུ་ལྷུང་བ་ན། ཆུ་འཛིན་ཁྱོད་ཀྱིས་གློག་ཞགས་གསེར་མདོག་
གི་འོད་སྣང་གིས་བདག་པོའི་ས་གཞིའི་སྟེང་གི་སྐྱ་མོ་ལམ་ནི་གསལ་བོར་བསྟན་
ནས་འགྲོ་བར་འཇུག་རྒྱུ་མཁྱེན་མཁྱེན། འོན་ཀྱང་ཆུ་འཛིན་ལགས། ཁྱོད་ཀྱིས་
དྲག་ཆར་བསྙིལ་བའམ་མི་སེམས་ལ་ཞེད་སྣང་སྐྱེད་པའི་འུར་འུར་འབྲུག་སྒྲ་ཆེན་
པོ་སྒྲོགས་པ་སོགས་གཏན་ནས་མི་བྱེད་པར་ཁ་ཁུ་སིམ་མེར་འདུག་རྒྱུ་མཁྱེན་



བོད་ཀྱི་སྔ་དར་རྩོམ་རིག
257
མཁྱེན། གལ་སྲིད་ཁྱོད་ཀྱིས་དེ་ལྟར་བྱས་ན། གཅིག་ན་སེམས་སུ་ངོ་ཚ་ཡོད་པ་
དང༌། གཉིས་སུ་ཡིད་ཀྱི་སྤོབས་པ་ཆུང་ཕྱིར། མཛེས་མ་དེ་རྣམས་ཆེས་ཆེར་
སྐྲག་པར་འགྱུར་ཞིང་། འཇིགས་སྐྲག་དེས་རྐྱེན་བྱས་ནས་འཆི་བར་འགྱུར་
བའང་སྲིད་དོ་ཞེས་མུན་པ་སྟུག་པོས་ལམ་གྱི་སྣང་བ་ཡོངས་སུ་འགོག་པའི་མཚན་
མོའི་དུས་སུ། འདོད་ལྡན་བཙུན་མོ་རྣམས་གསང་སྟབས་ཀྱིས་རང་གི་མཛའ་
བོའི་གམ་དུ་འདོད་པའི་དགའ་སྟོན་ལ་སྤྱོད་པར་སྙེག་པ་དེ་ནི་དངོས་ཡོད་ཀྱི་
འཚོ་བ་ངོ་མ་ཞིག་དང་བདེན་དྲང་ཡིན་ཡང་། ནམ་མཁའི་ཆུ་འཛིན་ལ། ཁྱོད་
ཀྱིས་དེའི་སྐབས་སུ་དྲག་ཆར་བསྙིལ་བའམ་འབྲུག་སྒྲ་ཆེན་པོ་སྒྲོགས་པ་སོགས་
གཏན་ནས་མི་མཛད་པར། བཙུན་མོ་རྣམས་འགྲོ་སའི་ལམ་དེ་ གློག་ཞགས་
འཁྱུག་པའི་འོད་སྣང་གིས་གསལ་བར་སྟོན་པར་མཛོད་ཅིག་ཅེས་སྨྲ་བ་ནི་རྟོག་པ་
འཆར་ཡན་གྱི་རྣམ་པ་ཞིག་ཡིན་ཕྱིར། གསོན་ཉམས་ལྡན་པའི་དངོས་ཡོད་ཀྱི་
འཚོ་བ་དེར་རྨད་དུ་བྱུང་བའི་རྟོག་པ་འཆར་ཡན་གྱི་སྒྱུ་རྩལ་ གྱིས་རྣམ་ པར་
བརྒྱན་ནས། བརྗོད་དོན་ཉམས་འགྱུར་ལྡན་ལ་མཛེས་སྡུག་ལྡན་པའི་སྒོ་ནས་
མཚོན་པར་བྱས་པ་རེད། མཚན་མོར་མཛའ་བོའི་གམ་དུ་གསང་སྟབས་ཀྱིས་
འགྲོ་བའི་བཙུན་མོ་རྣམས་ལ་དེ་ལྟར་ཐུགས་ཁུར་མཛད་པ་ལས། འདོད་ལྡན་གྱི་
སྐྱེས་བུ་དེས་བྱང་ཕྱོགས་ལྕང་ལོ་ཅན་ན་གཅིག་པུར་ལུས་པའི་རང་གི་སྙིང་སྡུག་
དགའ་མ་ལ་ཇི་འདྲའི་མཛའ་བརྩེ་དང་གདུང་སེམས་བཅངས་ཡོད་པ་ཤེས་ཐུབ་
བོ། ། ཡང་།
ཁྱོད་ནི་བདག་གི་རྨི་ལམ་དག་ཏུ་འོངས་ཤིང་ཐོབ་པ་ཅི་ཡང་མཐོང་བར་
གྱུར་པ་ན། ། ཁོ་བོས་དམ་དུ་འཁྱུད་པར་བྱ་བའི་ཆེད་དུ་ནམ་མཁའ་དག་ལ་
ལག་ཡུགས་བྱས་པ་ནི། ས་ལ་གནས་པའི་ནགས་ཀྱི་ལྷ་རྣམས་ཀྱིས་ནི་ངེས་པར་
མ་མཐོང་མ་ཡིན་མང་བོ་རུ། ། མུ་ཏིག་བརྒྱུས་པ་བཞིན་དུ་ཤིང་གི་ཡལ་ག་
རྣམས་ལ་མཆི་མའི་དུམ་བུ་ལྷུང་བར་གྱུར། །
ཞེས་པའི་ཤོ་ལ་ཀ་བརྒྱ་དང་བརྒྱད་པ་ལ་མཚོན་ན། བདག་མཚན་མོར་



258
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཉིད་ལ་ཡུར་སྐབས། སྙིང་སྡུག་དགའ་མ་ཁྱོད་ཉིད་བདག་གི་རྨི་ལམ་དུ་འོངས་
པ་སྟེ། རྨི་ལམ་དུ་ཁྱོད་ཉིད་མཐོང་ཞིང་ཁྱོད་ཉིད་བདག་ལ་ཐོབ་པར་གྱུར་པའི་
ཚེ་ན། བདག་གིས་ཁྱོད་ཉིད་དྲན་དྲགས་པས་དགའ་མ་ཁྱོད་ཉིད་ཤོར་བར་
དོགས་ནས། ཁྱོད་ཀྱི་མགྲིན་པ་ལ་དམ་པོར་འཁྱུད་པའི་ཆེད་དུ་ལག་པ་ཟུང་
ཕར་བསྲིངས་ནས་ཚུར་བསྡམས་པ་སོགས་ནམ་མཁའ་ལ་ལག་པ་སྟོང་གཡུག་
བྱེད་ཀྱིན། དགའ་མ་ཁྱེད་ཀྱི་གཅེས་མིང་ནས་ཡང་ཡང་བོས་པའི་རྣམ་འགྱུར་དེ།
ས་ལ་གནས་པའི་ནགས་ཚལ་གྱི་ལྷ་དང་ལྷ་མོ་རྣམས་ཀྱིས་གསལ་བོར་མཐོང་བས།
བདག་གི་སྐྱོ་བའི་ལས་དབང་ལ་གདུང་སེམས་ཆེན་པོ་སྐྱེས་ནས་རབ་དཀར་མུ་
ཏིག་བསྟར་ལ་བརྒྱུས་པ་ཇི་བཞིན་ལྗང་མཛེས་ལྗོན་ཤིང་གི་ཡལ་འདབ་སྟེང་དུ་
མཆི་མའི་དུམ་བུ་སྟེ་ཐིགས་ཕྲེང་མང་དུ་ལྷུང་འདུག་པ་དེ་ནི། ཞོགས་ཀའི་ཉི་
གཞོན་ཤར་བའི་དུས་སུ་གསལ་ལེར་མཐོང་བར་འགྱུར་རོ་ཞེས་རྨི་ལམ་དུ་སྙིང་
སྡུག་དགའ་མ་འཐོབ་ནས་དེ་ལ་འཁྱུད་པའི་སླད་དུ། ལག་པོ་ཟུང་ཕར་བསྲིངས་
ནས་ཚུར་བསྡམས་པ་སོགས་ལག་པ་སྟོང་གཡུག་བྱས་པ་དེ་ནི། དངོས་ཡོད་ཀྱི་
འཚོ་བ་སྟེ་བདེན་པ་བདེན་དྲང་ཡིན་ཡང་། ནགས་ཚལ་གྱི་ལྷ་རྣམས་ཀྱིས་རྣམ་
པ་དེ་མཐོང་ནས་གདུང་སེམས་ཀྱི་མཆི་མ་བཞུར་བ་སྔ་མོར་ཉི་མ་ཤར་ཚེ་ལྗོན་
ཤིང་གི་ཡལ་འདབ་སྟེང་(སྔ་མོའི་ཟིལ་བ)རབ་དཀར་མུ་ཏིག་གི་ཕྲེང་ཐག་ཆད་
པ་བཞིན་ཐོར་འདུག་གོ་ཞེས་པ་ནི་རྟོག་པ་འཆར་ཡན་གྱི་རྣམ་པ་ཞིག་ཡིན་ཕྱིར།
དངོས་ཡོད་ཀྱི་འཚོ་བ་དེར་རྨད་དུ་བྱུང་བའི་རྟོག་པ་འཆར་ཡན་གྱི་སྒྱུ་རྩལ་གྱིས་
རྣམ་པར་བརྒྱན་ནས། བརྗོད་དོན་མཛེས་སྡུག་འབུམ་ལྡན་དུ་མཚོན་པར་བྱས་
པ་རེད། འདོད་ལྡན་གྱི་སྐྱེས་བུ་དེའི་དྲན་སྣང་གི་ལས་དབང་ལ་ནགས་ཚལ་གྱི་
ལྷ་རྣམས་གདུང་སེམས་སྐྱེས་ནས་མཆི་མ་བཞུར་བ་སྔ་མོར་ཉིན་བྱེད་ཤར་ཚེ་ལྗོན་
ཤིང་གི་ཡལ་འདབ་དག་ལས་མཐོང་བར་འགྱུར་རོ་ཞེས་བརྗོད་དོན་ནི། རྗོད་
བྱེད་ཚིག་གི་ཆ་ནས་རྟོག་པ་འཆར་ཡན་གྱི་སྒྱུ་རྩལ་ཁྱད་ཆོས་འབུར་དུ་ཐོན་པའི་
ཆེད་ཡིན་པ་དང་། བརྗོད་བྱའི་དོན་གྱི་ཕྱོགས་ནས་འདོད་ལྡན་གྱི་སྐྱེས་བུ་དེའི་



259
བོད་ཀྱི་སྔ་དར་རྩོམ་རིག
དྲན་པའི་སྡུག་བསྔལ་དང་། དགའ་མ་ལ་བཅངས་པའི་བརྩེ་སེམས་ཡིད་འགུལ་
ཐེབས་པའི་ངང་མཚོན་པར་བྱེད་སླད་ཡིན་པ་རེད།
(3)རབ་མཛེས་མེ་ཏོག་ལ་བཅངས་པའི་དགའ་མོས་དང་། རང་གི་
དགའ་མ་དང་ལས་དབང་གཅིག་པའི་མཛེས་མ་གཞན་ལ་གནང་བའི་ཐུགས་
ཁུར། ཡང་ན་ཆགས་ཅན་གྱི་སྲོག་ཆགས་མོ་ལ་བཅངས་པའི་གདུང་སེམས་
སོགས་བརྒྱུད་ནས། རང་གི་སྙིང་སྡུག་དགའ་མ་ལ་བཅངས་པའི་དགའ་ཞེན་
དང་། མཛའ་གཅུགས། བརྩེ་སེམས། སྙིང་སྡུག་དགའ་མ་ཉིད་དྲན་པའི་སྡུག་
བསྔལ་དང་གདུང་སེམས་དེ་གཏིང་མཐའ་ཟབ་པའི་ངང་མཚོན་ཡོད་དེ། (དེ་
ལ་གཞན་དངོས་བརྒྱུད་ནས་ཡིད་འགྱུར་བསྟན་པ་ཟེར)དཔེན་ན།
ངལ་སོས་གྱུར་ན་བགྲོད་བྱ་གསར་སྐྱེས་རྣམས་ཀྱིས་མེ་ཏོག་སེར་བོའི་དྲ་བ་
མཛེས་པ་རྣམས། ། ཆུ་བོའི་ཆུ་ངོགས་སྐྱེས་པ་རྣམས་ནི་ཆུ་ཐིགས་རྣམས་ཀྱིས་
བྲན་པ་འཕྲལ་དུ་འོངས་འགྱུར་ཞིང༌། ། ཆུ་སྐྱེས་འཐོག་མའི་གདོང་གི་འགྲམ་
པའི་རྡུལ་ཐིགས་སེལ་ལ་རྣ་བའི་ཨུཏྤལ་ངལ་བ་དང༌། ། རྙིངས་གྱུར་ལ་ནི་ཉིད་
ཀྱིས་སྐད་ཅིག་བདེ་བའི་གྲིབ་བསིལ་ཡོངས་སུ་གནང་བར་མཛོད་ཅིག་ཀྱེ། །
ཞེས་པའི་ཤོ་ལ་ཀ་ཉེར་བརྒྱུད་པ་ལ་མཚོན་ན། ། ཆུ་འཛིན་ཁྱོད་ཀྱི་ངལ་
དུབ་སོས་པར་གྱུར་རྗེས། མུ་མཐུད་དུ་བྱང་གི་ཕྱོགས་སུ་སྐྱོད་པར་གྱིས་དང་།
ཆུ་བོ་རྣམས་ཀྱི་འགྲམ་ངོགས་སུ་གསར་དུ་བཞད་པའི་མེ་ཏོག་མ་ལི་ཀ་སེར་བོ་
རྣམས་ལ་ཆུ་འཛིན་ཁྱོད་ཀྱི་ལྟོ་བ་ལས་ཕབ་པའི་བདུད་རྩིའི་ཆར་ཐིགས་ཀྱིས་བྲན་
ནས་བརླན་པར་མཛད་རྒྱུ་དང༌། དེ་ནས་མྱུར་དུ་ཕེབས་ཏེ། ཆུ་སྐྱེས་འཐོག་མ་
སྟེ་མེ་ཏོག་མ་ལི་ཀ་འཐུ་བའི་ན་ཆུང་གཞོན་ནུ་ མའི་འགྲམ་པ་གཡས་གཡོན་
གཉིས་སུ་གཅིག་རྗེས་གཉིས་མཐུད་དུ་བཞུར་བའི་རྔུལ་ཆུའི་ཐིགས་པ་རྣམས་ལ་
གྲིབ་བསིལ་བསྒྲིབས་ཏེ་ཚ་བའི་གདུང་བ་ཀུན་ནས་སེལ་བར་གྱིས་ལ། མེ་ཏོག་
འཐུ་བའི་གཞོན་ནུ་མ་དེས་རང་གི་རྣ་བའི་རྒྱན་ཆར་མཛེས་པར་བཏགས་ཀྱང་
རྔུལ་ཆུ་བཞུར་བ་དང་ཚ་བའི་གདུང་བ་ཡིས་ངལ་ཞིང་རྙིད་པར་གྱུར་པའི་མེ་



260 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཏོག་ཨུཏྤལ་དེ་ལ་སྐད་ཅིག་ཉིད་ལ་བདེ་བའི་གྲིབ་བསིལ་ཡོངས་སུ་གནང་བར་
མཛོད་ཅིག་ཀྱེ་ཀྱེ་བརྩེ་ལྡན་ཆུ་འཛིན་ལགས། ཞེས་ཆུ་བོའི་འགྲམ་ངོགས་སུ་རྣམ་
པར་བཞད་པའི་མེ་ཏོག་མ་ལི་ཀ་དང་ཨུཏྤལ་དག་ལ་མངོན་གསལ་དུ་བཅངས་
པའི་དགའ་མོས་དང་བརྩེ་སེམས་དེ་བརྒྱུད་ནས། བརྗོད་པར་བྱ་བའི་གནད་
དམ་པ་རང་གི་དགའ་མ་ལ་བཅངས་པའི་དགའ་ཞེན་དང་དྲན་སེམས་ལེགས་
པར་མཚོན་པ་རེད། མེ་ཏོག་ལ་དེ་ལྟར་དགའ་མོས་བྱེད་པའི་དོན་ནི། འདོད་
ལྡན་གྱི་སྐྱེས་བུ་དེ་རཱ་མའི་རི་བོའི་སྟེང་ཁེར་རྐྱང་སྡུག་བསྔལ་གྱི་ངང་ནས་སྡོད་
སྐབས། མིག་མདུན་དུ་རྣམ་པར་བཞད་ཅིང་འཛུམ་དམུལ་དགོད་ལ་མགོ་ལྕོག་
ལྡེམ་པའི་མེ་ཏོག་མ་ལི་ཀ་སོགས་མཐོང་ཚེ། རང་ཉིད་ཀྱི་སྙིང་སྡུག་དགའ་མ་
རང་དབང་མེད་པར་མིག་ལམ་དུ་ ཤར་འོངས་ཤིང་། དྲན་སེམས་ཀྱི་བུང་བ་
ཕྱིར་དྲན་གྱི་འཇིག་རྟེན་ནམ་བྱང་ཕྱོགས་ལྕང་ལོ་ཅན་ན་གནས་པའི་སྙིང་སྡུག་
དགའ་མའི་གམ་དུ་འཕུར་འགྲོ་བའི་བསམ་ པའི་དྲན་ཚུལ་དེ་མ་བཤད་ཀྱང་
བསམ་གཞིགས་བཏང་བས་སྣང་ངོར་ཤར་ཐུབ་པ་ཞིག་ཡིན་ལ། སྤྱིར་མེ་ཏོག་
གིས་བུད་མེད་ཀྱི་མཛེས་སྡུག་མཚོན་པར་བྱེད་པའམ་བུད་མེད་ཀྱི་མཛེས་སྡུག་དེ་
རྣམ་པར་བཞད་པའི་མེ་ཏོག་ག་གེ་མོ་ཞིག་དང་འདྲ་ཞེས་དཔེ་ལེན་པ་ནི་རྒྱ་གར་
རྩོམ་རིག་གམ་འཛམ་གླིང་རྩོམ་རིག་གི་སྐད་ཆའི་སྒྱུ་རྩལ་གྱི་མཚོན་སྟངས་ཤིག་
ཡིན་པའི་ཕྱིར། དེར་བརྟེན། འདོད་ལྡན་གྱི་སྐྱེས་བུ་དེས་མེ་ཏོག་མ་ལི་ཀ་
རྣམས་ཀྱི་གདོང་ལ་ཆགས་པའི་ས་རྡུལ་ཆར་ཐིགས་ཀྱིས་སེལ་བར་མཛད་རྒྱུ་དང་།
འདབ་མ་རྙིངས་པར་གྱུར་པའི་མེ་ཏོག་ལ་སྐད་ཅིག་བདེ་བའི་གྲིབ་བསིལ་གནང་
བར་མཛོད་ཅིག་ཅེས་ཆུ་འཛིན་ལ་ཞུ་བ་བྱས་པ་ཡིན་ཞིང་། དེ་ལྟར་ཞུ་བ་བྱེད་
དོན་ཡང་། རབ་མཛེས་མེ་ཏོག་ལ་དྲོད་སྐྱིད་ལྡན་པའི་ཉི་འོད་དང་བསིལ་ཞིང་
འཇམ་པའི་སྦྲང་ཆར་གྱི་གསོ་སྐྱོང་མཁོ་བ་ལས། མི་གཙང་ས་རྡུལ་གྱིས་གཙེས་
པ་དང་བཟོད་པ་བྲལ་བའི་ཚ་གདུང་གི་གནོད་པ་དགོས་པ་མེད་པ་དེ་དང་འདྲ་
བར། འདོད་ལྡན་གྱི་སྐྱེས་བུ་དེ་ལའང་ཁྱོ་ཤུག་མཉམ་འཛོམས་ཀྱི་བརྩེ་དུང་གི་



བོད་ཀྱི་སྔ་དར་རྩོམ་རིག
261
འཚོ་བ་དགོས་པ་ལས། ཁ་བྲལ་བའི་དྲན་སྣང་དང་སྐྱོ་གདུང་མི་དགོས་པའི་
བསམ་བློ་དེ་ཤུགས་ནས་ལེགས་པར་མཚོན་སླད་དུ་ཡིན་ནོ། ། ཡང་།
དེ་ལ་གལ་ཏེ་རླུང་གིས་རབ་བསྐྱོད་ཐང་ཤིང་ལག་པ་ཀུན་ཏུ་འཐབས་པ་
ལས་བྱུང་བའི། ། མེ་ཡི་དུགས་དང་མེ་སྟག་དག་གིས་འབྲོང་གི་དགའ་མའི་སྤུ་
ཚོགས་མང་བོ་སྲེག་བྱེད་ན། ། ཁྱོད་ཀྱིས་དེ་རྣམས་ཞི་བའི་ཆེད་དུ་ཆུ་འཛིན་སྟོང་
ཕྲག་མང་པོ་ཆར་ནི་བྱ་བར་འོས། ། གང་ཕྱིར་ཆེན་པོ་རྣམས་ཀྱི་ཕུན་ཚོགས་
འབྲས་བུ་མང་བོའི་སྡུག་བསྔལ་ཞི་བར་བྱེད་པ་ཉིད། །
ཅེས་པའི་ཤོ་ལོ་ཀ་ང་ལྔ་བ་ལ་མཚོན་ན། རབ་དཀར་ཆུ་འཛིན་ཁྱོད་ཉིད་
སྟུག་པོའི་ནགས་ཚལ་བརྒྱུད་ནས་བགྲོད་པའི་སྐབས་སུ། གལ་སྲིད་རླུང་ཆེན་པོ་
གཡུག་ནས་ཐང་ཤིང་གི་ལག་པ་སྟེ་ཡལ་ག་རྣམས་དྲག་ཏུ་གཡོས་ཤིང་བསྒུལ་ནས་
ཕན་ཚུན་འཐབ་ཅིང་བརྡར་བ་ལས། མེ་ཡི་དུགས་ཏེ་མེ་དྲོད་རབ་ཏུ་རྒྱས་ནས་
མེ་སྟག་འཚུབ་སྟེ་ནགས་ཚལ་འབར་བར་གྱུར་པ་དང༌། ནགས་ཚལ་དེ་ལ་སྡོད་
པའི་འབྲོང་གི་དགའ་མ་སྟེ་འབྲོང་མོ་རྣམས་ཀྱི་ལུས་ཀྱི་སྤུ་ཚོགས་མང་བོ་སྲེག་
པར་བྱེད་པའི་འཇིགས་པ་ཆེན་པོ་བྱུང་བའི་ཚེ་ན། ཆུ་འཛིན་ཁྱོད་ཀྱིས་ནགས་
ཚལ་དུ་འབར་བའི་མེ་དང་། མེ་ཡིས་འབར་བའི་འབྲོང་མོའི་ལུས་ཀྱི་སྤུ་ཚོགས་
དེ་གཞིལ་བའི་ཆེད་དུ་སྐྱེན་པར་ཆུ་འཛིན་སྟོང་ཕྲག་མང་བོ་གཅིག་ཏུ་བསྡུས་ནས་
དྲག་ཆར་བསྙིལ་བར་འོས་སོ། ། ཁྱོད་ཀྱིས་དེ་ལྟར་བྱེད་དགོས་པའི་རྒྱུ་མཚན་ཅི་
ཡིན་ཞེ་ན། སྐྱེས་བུ་ཆེན་པོ་དག་གི་ཕུན་སུམ་ཚོགས་པའི་འབྲས་བུ་རྣམས་ནི་
གཞན་དག་ཐམས་ཅད་ཀྱི་སྡུག་བསྔལ་སེལ་བར་བྱེད་པའི་དཔལ་ཡོན་ཁོ་ན་ཡིན་
ལ། ཕུན་ཚོགས་ཀུན་གྱི་འབྱུང་གནས་སུ་གྱུར་པ་ཡིན་པས། སྐྱེ་བོ་དམ་པའམ་
ཆེན་པོའི་བརྟུལ་ཞུགས་འཛིན་པའི་ཆུ་འཛིན་ཁྱོད་ཀྱིས་ ཀྱང་ གཞན་ གྱི་ སྡུག་
བསྔལ་སེལ་བར་མཛད་ཕྱིར་རང་གི་ཕུན་སུམ་ཚོགས་པའི་འབྲས་བུ་སྟེ་བདུད་
རྩིའི་ཆར་རྒྱུན་འབེབས་པར་རིགས་སོ་ཞེས་ནགས་ཚལ་གྱི་འབྲོང་མོ་ལ་བཅངས་
པའི་བརྩེ་སེམས་དང་ཐུགས་ཁུར་དེ་བརྒྱུད་ནས། བརྗོད་པར་བྱ་བའི་གནད་



262
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དམ་པ་རང་གི་སྙིང་སྡུག་དགའ་མ་ལ་བཅངས་པའི་དགའ་ཞེན་དང་དྲན་སེམས།
བྱམས་བརྩེ་དང་ཐུགས་ཁྲལ་བཅས་གཏིང་མཐའ་ཟབ་པའི་ངང་མཚོན་པ་རེད།
འདིར་འབྲོང་མོའི་ཚེ་སྲོག་ལ་ཐུགས་ཁུར་གནང་དོན་ནི། སྤྱིར་འབྲོང་མོ་གང་
དང་གང་ཞིག་ཡིན་རུང་དེ་ལ་རང་གི་མཛའ་ཞིང་བརྩེ་བའི་འབྲོང་ཕོ་ཞིག་ཡོད་
པར་ངེས་པས། གལ་སྲིད་འབྲོང་མོ་དེར་གནོད་འཚེ་རེ་ཐེབས་པའམ་ཚེ་སྲོག་གི་
ཉེན་ཁ་ཞིག་བྱུང་བ་ཡིན་ཚེ། འབྲོང་ཕོ་དེར་རང་གི་དགའ་བའི་འབྲོང་མོ་མེད་
པར་གྱུར་པས་དྲན་པའི་སྡུག་བསྔལ་མྱོང་བཞིན་ཁེར་རྐྱང་དུ་ལུས་འགྲོ་བ་དེ་དང་
འདྲ་བར། གལ་སྲིད་འདོད་ལྡན་གྱི་སྐྱེ་བོ་དེའི་བྱང་ཕྱོགས་ལྕང་ལོ་ཅན་ན་
གནས་པའི་སྙིང་སྡུག་དགའ་མ་དེའི་ཚེ་སྲོག་ལ་གནོད་འཚེ་རེ་བྱུང་ཚེ། གང་
ཉིད་འཇིག་རྟེན་ སྟེང་འཚོ་བ་རོལ་ པས་ ཀྱང་ དོན་ སྙིང་ མེད་ པར་ གྱུར་ ཅིང༌།
སྡུག་བསྔལ་དང་ཕམ་ཉེས་ཀྱི་གཡང་ལ་ལྷུང་འགྲོ་བ་ཡིན་པའི་ཕྱིར་རོ། དེས་ན།
འདོད་ལྡན་གྱི་སྐྱེ་བོ་དེས་རང་གི་དགའ་མའི་བདེ་སྡུག་ལ་ཇི་འདྲ་བའི་ཐུགས་
ཁྲལ་བྱེད་ཀྱིན་ཡོད་པ་ཤེས་ཐུབ་བོ། །
(4) རྩོམ་པ་པོས་རབ་དཀར་ཆུ་འཛིན་ལྷོ་ནས་བྱང་དུ་སྐྱོད་པའི་ལམ་གྱི་
རང་བྱུང་ཁོར་ཡུག་གི་རྣམ་པ་དང་། ཁོར་ཡུག་དེར་གནས་པའི་བྱ་དངོས་ནི་
མཛེས་ཚོན་གྱིས་རི་མོར་བྲིས་པ་བཞིན་རྣམ་པ་སྣ་ཚོགས་སུ་ཞིབ་འབྲི་མཛད་ཡོད་
དེ། དཔེར་ན།
ཁྱོད་འོངས་ཚེ་ན་གྲོང་ཁྱེར་ན་ཆུང་དགའ་ཞིང་ཆགས་པའི་མིག་རྣམས་
ཀྱིས་ནི་སྨིན་མ་ཡི། ། རྣམ་འགྱུར་མངོན་པར་མི་ཤེས་བཞིན་དུ་བལྟ་ཞིང་འབྲུ་
རྣམས་ཀུན་ནི་འཕེལ་བར་བྱེད་པའི་ཕྱིར། ། ཁྱོད་ནི་ཅུང་ཟད་ནུབ་ཏུ་བསྐྱོད་
ཅིང་གནས་བྱ་འཕྲལ་ལ་རྨོས་ཀྱི་རོལ་གྱིས་དགའ་བ་ཡི། ། གནམ་ཆུ་སྒུག་པའི་
ཞིང་ལ་གྲུ་ཆར་རྒྱས་བྱ་སླར་ཡང་བྱང་དུ་མྱུར་བར་དལ་གྱིས་གཤེགས། །
ཞེས་པའི་ཤོ་ལོ་ཀ་བཅུ་དྲུག་པ་ལ་མཚོན་ན། ཆུ་འཛིན་ཁྱོད་ཉིད་སླེབས་
པའི་ཚེ་ན། གྲོང་ཁྱེར་(གྲོང་སྡེ་ཡིན་པར་སྙམ)གྱི་ཡིད་འཕྲོག་ན་ཆུང་མ་རྣམས་



བོད་ཀྱི་སྔ་དར་རྩོམ་རིག
263
ཀྱིས་མཐོང་སྟེ། གཞན་ཡིད་ཅིག་ཅར་འཕྲོག་པའི་སྨིན་མའི་རྣམ་འགྱུར་དང་
མིག་ཟུར་གྱི་ལྟ་ སྟངས་སོགས་སྒེག་པའི་ཉམས་འགྱུར་སྟོན་མི་ཤེས་བཞིན་དུ།
དགའ་ཞིང་ཞེན་ཆགས་པའི་ངང་ནས་རབ་དཀར་ཆུ་འཛིན་ཁྱོད་ལ་གུས་པ་ཆེན་
པོས་ལྟ་ཞིང་རེ་མོས་ཚད་མེད་བྱེད་དོ། ། ན་ཆུང་གཞོན་ནུ་མ་རྣམས་ཀྱིས་ཆུ་
འཛིན་ཁྱོད་ལ་དེ་ལྟར་དགའ་བའི་རྣམ་འགྱུར་སྟོན་པའི་རྒྱུ་མཚན་ཅི་ཡིན་ཞེ་ན།
ཆུ་འཛིན་ཁྱོད་ཀྱི་ཕང་བ་ལས་གྲུ་ཆར་ལེགས་པར་བསྙིལ་ནས་ཁོད་སྙོམས་ཞིང་ལ་
བཏབ་པའི་ལོ་ཏོག་རྣམ་པར་སྐྱེད་པ་ལ་ཁོ་མོ་ཚོས་རེ་བ་ཆེན་པོ་བཅངས་ཡོད་
པའི་ཕྱིར་རོ། ། དེའི་ཕྱིར་ཆུ་འཛིན་ཁྱོད་ཅུང་ཟད་ནུབ་ཕྱོགས་སུ་སོང་ནས་ཡུད་
ཙམ་སྡོད་ལ། ལེགས་པར་རྨོས་ཤིང་ས་བོན་བཏབ་པས་དགའ་བའི་རྣམ་པ་སྣུམ་
ཤིག་ཤིག་ཏུ་འཛིན་ཞིང་། ལྟོགས་པའི་ཟས་དང་སྐོམ་པའི་ཆུ་བཞིན་རྟག་པར་
གནམ་ཆུ་ཟིལ་མར་རེ་སྒུག་བྱེད་ཅིང་འདུག་པའི་ཞིང་ནང་དུ་བདུད་རྩིའི་ཆར་
རྒྱུན་གྱི་དངོས་གྲུབ་རྒྱ་ཆེར་སྩོལ་བར་གྱིས་ཤིག དེ་ལྟར་མཛད་རྗེས། ཁྱོད་ཉིད་
སླར་ཡང་སྔར་གྱི་ལམ་ལ་ཞུགས་ཏེ་ཡང་ཞིང་ཟོར་བའི་གོམ་འགྲོས་ཀྱིས་བྱང་གི་
ཕྱོགས་སུ་མྱུར་བར་གཤེགས་པར་མཛོད་ཅིག་ཅེས་ཞིང་སྡེའི་སོ་ནམ་པ་ན་ཆུང་
གཞོན་ནུ་མ་རྣམས་ཀྱིས་ཆུ་འཛིན་སླེབས་པ་ལ་དགའ་ཞེན་ཚད་མེད་བྱེད་པ་
དང༌། ཞིང་གྲོང་གི་ཁོ་ར་ཁོར་ཡུག་ཏུ་ལེགས་པར་བཏབ་པའི་ཁོད་སྙོམས་ཞིང་
གིས་གནམ་ཆུ་བསིལ་མར་རེ་སྒུག་བྱེད་ཅིང་འདུག་པའི་ཞིང་གྲོང་གི་རྣམ་པ་དེ་
ཞིབ་འབྲི་མཛད་པ་རེད། ཡང་།
རླབས་ཕྲེང་གཡོ་ལྡན་སྙན་པར་སྒྲོགས་ཤིང་འདབ་ཆགས་ཕྲེང་བའི་སྐེད་
རྒྱན་སྐ་རགས་སིལ་སིལ་ཅན། ། དལ་གྱིས་དལ་གྱིས་འགྲོ་ཞིང་ལང་ལིང་མཛེས་
པའི་སྐལ་བཟང་འཁོར་ལོའི་ལྟེ་བ་དང་ལྡན་པ། ། རོ་མཆོག་དང་ལྡན་ཆུ་བོའི་ན་
ཆུང་བིར་བིན་དྷ་ནི་ཁྱོད་ཀྱི་ལམ་ན་མངོན་བཞུགས་ནས། ། དགའ་མ་རྣམས་
ཀྱིས་མཛའ་བོ་རྣམས་ལ་རོལ་སྒེག་ཐོག་མར་སྟོན་ཅིང་སྐེད་རྒྱན་འགྲོལ་འདྲ་
མཐོང་། །



264 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཞེས་པའི་ཤོ་ལོ་ཀ་སུམ་ཅུ་བ་ལ་མཚོན་ན། རབ་དཀར་ཆུ་འཛིན་ཁྱོད་མུ་
མཐུད་དུ་བྱང་གི་ཕྱོགས་སུ་སྐྱོད་པར་གྱིས་དང་། ལམ་དུ། རབ་དཀར་རླབས་
ཀྱི་ཕྲེང་བ་གཡོ་ཞིང་འཕྱོ་བ་དང་། སྙན་ཞིང་འཇེབས་པའི་སྒྲ་དབྱངས་བར་
མེད་དུ་སྒྲོགས་ལ། བྱ་འདབ་ཆགས་རྣམས་ཕྲེང་བར་བརྟེན་པའི་མཛེས་སྡུག་
སྐེད་རྒྱན་ནམ་སྐ་རགས་སིལ་སིལ་ཅན་དེ་ཕྲ་ཞིང་ལྡེམ་པའི་སྐེད་པར་ཉེ་བར་
བཅིངས་ནས་སྒེག་ཅིང་མཛེས་པའི་ཉམས་འགྱུར་གྱིས་དལ་གྱིས་འགྲོ་ཞིང་། ཕྲ་
ལྕག་ལྡེམ་ཞིང་ལང་ལིང་མཛེས་པའི་ཡིད་འཕྲོག་བྱད་བཞིན་དང་བྱད་གཟུགས་
ལྡེམ་ཞིང་སྐྱོད་པའི་འགྲོས་དང་བསྟུན་ནས། སྐལ་བཟང་འཁོར་ལོ་སྟེ་ཟབ་ཅིང༌
མཛེས་ལ་གཡུང་དྲུང་བཞིན་དུ་འཁྱིལ་བའི་ལྟོ་བའི་ལྟེ་བ་ཉིད་མངོན་གསལ་དུ་
སྟོན་ཅིང་ངོམ་པར་བྱེད་ཅིང་། འཐུང་ན་རོ་མཆོག་དང་ལྡན་ལ་ཚ་བའི་གདུང་
བ་ཀུན་ནས་སེལ་བའི་ཆུ་བོའི་ན་ཆུང་མ་བིར་བིར་དྷ་ནི་ཆུ་འཛིན་ཁྱོད་ཀྱི་ལམ་དུ་
བཞུགས་ནས་ཁྱོད་ལ་རེ་སྒུག་བྱེད་ཅིང་འདུག་པས། ཆུ་འཛིན་ཁྱོད་ཀྱིས་ཆུ་བོའི་
ན་ཆུང་མ་དེ་ཡི་རྨད་བྱུང་རོ་མཆོག་ལོངས་སྤྱོད་པར་གྱིས་དང་། ཆུ་བོ་དེས་ཁྱོད་
ལ། ་འདོད་ལྡན་དགའ་མ་རྣམས་ཀྱིས་རང་གི་སྙིང་སྡུག་མཛའ་བོ་རྣམས་དང་
འདོད་པའི་དགའ་མགུར་རོལ་པར་འདོད་ནས་མཛེས་པའི་སྒེག་ཉམས་སྟོན་
པའམ། དེ་མ་ཐག་ཏུ་འདོད་པའི་དགའ་སྟོན་ལ་རོལ་པའི་སླད་དུ། ལུས་ཀྱི་
སྐེད་རྒྱུན་དཀྲོལ་ནས་གོས་རྣམས་བཤུས་ཏེ་མཛའ་བོ་ལ་འདོད་པའི་བརྡ་སྟོན་པ་
ཇི་བཞིན་དུ། དགའ་ཞིང་ཆགས་པའི་མཛེས་ཉམས་སྟོན་པར་འགྱུར་རོ་ཞེས་
རབ་བཏགས་ཀྱི་སྒོ་ནས་ཆུ་འཛིན་སྐྱོད་ལམ་དུ་ལེགས་པར་འབབ་པའི་ཆུ་བོ་བིར་
བིན་དྷ་ཡི་མཛེས་སྡུག་གསོན་ཉམས་ལྡན་པའི་ངང་ཞིབ་འབྲི་མཛད་པ་རེད།
དེར་མ་ཟད་ད་དུང་གྲུབ་རིགས་རྣམས་བཞུགས་པའི་འབྲོག་དགོན་དང་།
འདབ་ཆགས་རོལ་པའི་མཚེའུ། འདུ་འཛིས་ཁེངས་པའི་གྲོང་ཁྱེར་དང་གྲོང་
ཁྱེར་གྱི་རྨད་བྱུང་བཀོད་པ། རང་བྱུང་རི་ཀླུང་གི་མཛེས་ལྗོངས་དང་། གནའ་
ཤུལ་གྲགས་ཅན་གྱིས་མཚོན་པའི་རི་ཆེན་སོགས་ཁྲ་ཚོན་གྱིས་མཛེས་པར་བྲིས་



བོད་ཀྱི་སྔ་དར་རྩོམ་རིག
265
པའི་ཁྱད་འཕགས་རི་མོ་རེ་རེ་བཞིན་འདྲེན་བྱེད་ཀྱི་དགའ་སྟོན་དུ་རིམ་བཞིན་
འཆར་འོངས་པའི་རྩོམ་པ་མང་ངོ། །
གཞན། བོད་འགྱུར་འདི་ལ་ཤོ་ལོ་ཀ་བརྒྱ་དང་བཅུ་བདུན་ཡོད་པ་ལས།
ཤོ་ལོ་ཀ་བཅོ་བརྒྱད་པ་དང་ཉེར་གསུམ་པ་ནི་རྗེས་སུ་གཞན་གྱིས་ལད་ཟློས་བྱས་
ནས་ཁ་སྣོན་དུ་བརྩམས་པར་གྲགས་ཤིང༌། རྒྱ་ནག་པའི་འགྱུར་དུ་འདི་གཉིས་
དོར་ནས་ཤོ་ལོ་ཀ་བརྒྱ་དང་བཅོ་ལྔར་བྱས་འདུག་གོ །།
གཉིས་པ། ཀླུ་ཀུན་ཏུ་དགའ་བའི་ཟློས་གར།
གཅིག རྩོམ་པ་པོ་དང་ལོ་ཙཱ་བའི་ལོ་རྒྱུས་མདོར་བསྟན་པ། །
དེ་ཡང་ཀླུ་ཀུན་ཏུ་དགའ་བའི་ཟློས་གར་ཞེས་པ་འདི་ནི་རྒྱ་གར་གནའ་
རབས་ཀྱི་རྩོམ་རིག་བང་མཛོད་ལས་བོད་དུ་འགྱུར་པའི་ཟློས་གར་རྩོམ་རིག་ཅིག་
སྟེ། རྒྱ་གར་འཕགས་པའི་ཡུལ་གྱི་རྩོམ་རིག་པའམ་ཟློས་གར་རྩོམ་པ་པོ་དཔལ་
ལྡན་དགའ་བའི་ལྷ་ཡིས(སྤྱི་ལོ590—སྤྱི་ལོ648)ལེགས་པར་བརྩམས་པའི་ཟློས་
གར་འཁྲབ་གཞུང་ཁྱད་དུ་འཕགས་པ་ཞིག་ཡིན་ཞིང༌། འགྲོ་མགོན་འཕགས་པ་
བློ་གྲོས་རྒྱལ་མཚན་དང་ས་སྐྱ་དཔོན་ཆེན་ཤཱཀྱ་བཟང་བོའི་སྐུ་རིང་ལ། རྒྱ་གར་
གྱི་མཁན་པོ་ཤྲཱིཀ་ར་དང་པོད་ཀྱི་ལོ་ཙཱ་ཆེན་མོ་དགེ་སློང་ཤོང་སྟོན་རྡོ་རྗེ་རྒྱལ་
མཚན་རྣམ་པ་གཉིས་ཀྱིས་དཔལ་ལྡན་ས་སྐྱའི་གཙུག་ལག་ཁང་དུ་བོད་ཡིག་ཏུ་
བསྒྱུར་ནས་བསྟན་འགྱུར་གྱི་སྐྱེས་རབས་གྲས་སུ་བཀོད་པའོ། །
གཉིས། ཟློས་གར་དང་ཟློས་གར་རྩོམ་རིག་གི་དགེ་མཚན་ཁྱད་ཆོས།
ཟློས་གར་ནི་རྩོམ་རིག་དང་མཛེས་རིས། རོལ་དབྱངས་དང་ཞབས་བྲོ་
སོགས་ཕྱོགས་གཅིག་ཏུ་བསྡུས་པའི་འཁྲབ་སྟོན་སྒྱུ་རྩལ་ཞིག་དང་། གར་སྟེགས་
སྣང་བརྙན་གནད་དུ་བཟུང་བའི་ཐད་མཐོང་སྒྱུ་རྩལ་ཞིག་ཡིན། དེ་ནི་ཅིས་ཀྱང་



266
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འཁྲབ་གཞུང་དང་འཁྲབ་སྟོན་པ། གར་སྟེགས། ལྟད་མོ་བ་བཅས་རྟེན་འབྲེལ་
བཞི་འཛོམས་ཡིན་དགོས། ཟློས་གར་གྱི་འཁྲབ་སྟོན་གང་དང་གང་ཞིག་ཡིན་
ཡང་གཞི་འཛིན་ས་ནི་འཁྲབ་གཞུང་ཡིན་ཞིང་། འཁྲབ་གཞུང་ནི་རྩོམ་པ་པོས་
རྩོམ་རིག་སྒྱུ་རྩལ་གྱི་ལམ་ནས་བརྩམས་པ་ཡིན་ཡང་། རྩོམ་པ་པོས་བརྩམས་
པའི་འཁྲབ་གཞུང་གི་མཐར་ཐུག་དམིགས་ཡུལ་ནི་བམ་ཀློག་བྱེད་ཆེད་དུ་མིན་
པར། གར་སྟེགས་ཀྱི་རང་བཞིན་དང་ཐད་མཐོང་གི་རང་བཞིན་ལྡན་པའི་ངང་
འཁྲབ་སྟོན་བྱེད་པའི་སླད་དུ་ཡིན་ནོ། །
སྤྱིར་ཟློས་གར་རྩོམ་རིག་ཅེས་པ་ནི། ཟློས་གར་ཁྲོད་དུ་མི་སྣ་དང་བྱུང་
རིམ། དུས་ཚོད་དང་ཚོགས་ར་སོགས་དུས་ཡུན་ཐུང་བའི་གར་སྟེགས་ཀྱི་འཁྲབ་
སྟོན་དུས་ཚོད་ནང་ཚད་མཐོན་པོས་གཅིག་བསྡུས་བྱས་ཤིང་། རྣོ་ངར་ལྡན་ལ་
ཛ་དྲག་ཆེ་བའི་གཏམ་རྒྱུད་ཀྱི་འགལ་ཟླའི་འཐབ་རྩོད་མངོན་སུམ་དུ་ཐར་བཅད་
ནས་མི་སྣའི་གཤིས་གཟུགས་དང་མཛད་སྤྱོད་བྱེ་བྲག་ཏུ་འབུར་དུ་ཐོན་པར་
མཛད་དེ། ཁྱད་དུ་འཕགས་པའི་བསམ་བློའི་དགོངས་དོན་ནམ་དངོས་ཡོད་སྤྱི་
ཚོགས་འཚོ་བའི་འཐབ་རྩོད་གསོན་ཉམས་ལྡན་པའི་སྒོ་ནས་མཚོན་པ་བཅས་
བྱས་ནས། འགྲོ་བ་མི་རྣམས་ལ་སྒྱུ་རྩལ་གྱི་ཉམས་བཞེས་གསར་བ་སྩོལ་བའི་
ཞོར་ལ་ལེགས་ཉེས་སྤང་བླང་གི་གོ་བསྐོན་སློབ་གསོ་གཏོང་བའི་འཁྲབ་སྟོན་སྒྱུ་
རྩལ་ཞིག་ཡིན་ནོ། །
ཟློས་གར་ལ་མཚོན་བྱ་དོན་གྱི་སྒོ་ནས་སྐྱོ་བའི་ཟློས་གར་དང་། སྤྲོ་བའི་
ཟློས་གར། སྤྲོ་སྐྱོ་གཉིས་ལྡན་གྱི་ཟློས་གར་བཅས་གསུམ་དུ་དབྱེ་ཞིང་། མཚོན་
ཚུལ་ཐབས་ཀྱི་སྒོ་ནས་གཏམ་བརྗོད་ཟློས་གར་དང་གླུ་གཞས་ཟློས་གར། ཞབས་
བྲོའི་ཟློས་གར། གླུ་མ་གར་གྱི་ཟློས་གར། སྙན་ངག་ཟློས་གར་བཅས་རྣམ་པ་ལྔ་
རུ་དབྱེ་ཡོད། །
དཔལ་ལྡན་དགའ་བའི་ལྷ་ཡིས་མཛད་པའི་ཀླུ་ཀུན་ཏུ་དགའ་བའི་ཟློས་
གར་ལ་གོང་ནས་བརྗོད་ཟིན་པའི་ཟློས་གར་རྩོམ་རིག་གི་དགེ་མཚན་དང་ཁྱད་



བོད་ཀྱི་སྔ་དར་རྩོམ་རིག
267
ཆོས་ཡོངས་སུ་ལྡན་ཞིང་། ཟློས་གར་འདི་ཉིད་མཚོན་བྱ་དོན་གྱི་སྒོ་ནས་སྤྲོ་སྐྱོ་
གཉིས་ལྡན་གྱི་ཟློས་གར་ལ་གཏོགས་ཤིང་། མཚོན་ཚུལ་ཐབས་ཀྱི་སྒོ་ནས་གླུ་མ་
གར་གྱི་ཟློས་གར་ལ་གཏོགས་པ་ཡིན་ནོ། །
གསུམ། ཀླུཀུན་ཏུ་དགའ་བའི་ཟློས་གར་གྱི་བརྗོད་དོན་མདོར་བསྡུས།
ཀླུ་ཀུན་ཏུ་དགའ་བའི་ཟློས་གར་གྱི་གཞུང་དངོས་ལ་འཁྲབ་ཚན་དྲུག་དང་
འགོ་རྩོམ་པའི་འཁྲབ་ཚན་དང་བདུན་ཡོད་པ་ལས། འགོ་རྩོམ་པའི་འཁྲབ་ཚན་
དུ་རྒྱལ་བ་ཐུབ་པའི་དབང་བོ་ལ་མཆོད་པར་བརྗོད་པའི་ཤོ་ལོ་ཀ་གསུམ་གྱིས་
མདུན་བསུས་ཏེ་གཙོ་བོར་མདོ་འཛིན་པ་གར་སྟེགས་སུ་ཞུགས་ནས་ལྟད་མོ་བ་
རྣམས་ཟློས་གར་འདི་མཛད་མཁན་དཔལ་ལྡན་དགའ་བའི་ལྷ་དང་ཀླུ་ཀུན་ཏུ་
དགའ་བའི་ཟློས་གར་གྱི་ཆེ་བ་མངོན་པར་བརྗོད་པ་ཡིན། འཁྲབ་ཚན་དང་པོ་
རུ། རྒྱལ་པོ་སྤྲིན་གྱི་བཞོན་པས་རང་གི་ཕ་མ་གཉིས་ལ་བཀུར་བསྟི་ཞབས་ཞུ་
བསྒྲུབ་ཆེད་རི་བོ་མ་ལ་ཡར་ཕེབས་པ་དང་། ཙན་དན་གྱི་ནགས་ཁྲོད་དུ་སྲས་མོ་
མ་ལ་ཡ་ཅན་མ་དང་འཕྲད་ཅིང་ཕན་ཚུན་བརྩེ་དུང་གི་མདུད་རྒྱར་ཚུད་པའི་
སྐོར་མཚོན་ཡོད། ་ འཁྲབ་ཚན་གཉིས་པ་རུ། སྤྲིན་གྱི་བཞོན་པ་དང་སྲས་མོ་མ་
ལ་ཡ་ཅན་མ་གཉིས་ཕན་ཚུན་ལ་སེམས་རབ་ཏུ་ཤོར་ནས་མཛའ་ཞིང་བརྩེ་བར་
གྱུར་པའི་ཚུལ་དང༌། དེར་ཕྱོགས་གཉིས་ཀྱི་ཡབ་ཡུམ་ཡང་ཐུགས་དགྱེས་ཤིང་
འཐད་པར་གྱུར་པ་མཚོན་ཡོད། འཁྲབ་ཚན་གསུམ་པ་རུ། སྤྲིན་གྱི་བཞོན་པ་
དང་མ་ལ་ཡ་ཅན་མ་གཉིས་ཀྱི་གཉེན་སྟོན་གྱི་མཛད་སྒོ་སྤེལ་བ་དང་དེ་གཉིས་
ཁོར་ཡུག་རྣམ་པར་མཛེས་པའི་སྐྱེད་མོས་ཚལ་དུ་གནས་སྐབས། མ་ལ་ཡ་ཅན་
མའི་མིང་བོ་བཤེས་གཉེན་གྱི་དབྱིག་འོང་ནས་རྒྱལ་པོ་སྤྲིན་གྱི་བཞོན་པའི་རྒྱལ་
སྲིད་ལ་ཕ་རོལ་དགྲ་བོས་གནོད་པའི་གཏམ་སྦྲན་ལ་གཡུལ་བཤམས་པར་ཞུས་
ཀྱང་། སྤྲིན་གྱི་བཞོན་པས་དགྲ་ཡང་གཉེན་དུ་འཛིན་དགོས་པའི་བྱང་ཆུབ་
སེམས་དཔའི་ཐུགས་དགོངས་བཅངས་ནས་འཐད་པར་མ་བྱུང་པའི་སྐོར་མཚོན།
འཁྲབ་ཚན་བཞི་བ་རུ། སྤྲིན་གྱི་བཞོན་པ་དང་བཤེས་གཉེན་གྱི་དབྱིག་གཉིས་རྒྱ་



268
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མཚོའི་ངོགས་སུ་སྤྲོ་བསངས་སུ་ཕེབས་པ་ན། བྱ་རྒྱལ་ཁྱུང་གིས་ཀླུ་རྣམས་གྲངས་
མེད་ཟས་ཏེ་རུས་པ་རི་བོ་ལྟར་ཡོད་པ་མཐོང་ནས་ཐུགས་ལ་སྙིང་རྗེ་ཚད་མེད་
སྐྱེས་ཤིང་། ཀླུ་དུང་གི་གཙུག་སྐྱོབ་ཆེད་རང་ལུས་མཁའ་ལྡིང་གི་ཟས་སུ་ཕུལ་
བའི་ཚུལ་མཚོན་ཡོད། འཁྲབ་ཚན་ལྔ་བ་རུ། སྤྲིན་གྱི་བཞོན་པའི་ཡབ་ཡུམ་
དང་བཙུན་མོ་མ་ལ་ཡ་ཅན་མ་བཅས་ཀྱིས་ཀླུ་དུང་གི་གཙུག་ལས་རྒྱལ་བུ་སྤྲིན་གྱི་
བཞོན་པས་གཞན་སྲོག་རང་ལུས་ཀྱིས་བསྐྱབས་པའི་གཏམ་ཐོས་པས་ཡབ་ཡུམ་
གཉིས་ཀྱི་སེམས་སྡུག་བསྔལ་བར་གྱུར་པ་དང་མ་ལ་ཡ་ཅན་མ་བརྒྱལ་བར་གྱུར་
པའི་སྐོར་མཚོན་ཡོད། འཁྲབ་ཚན་དྲུག་པ་རུ། མཁའ་ལྡིང་དེ་ཉིད་སྤྲིན་གྱི་
བཞོན་པའི་ སྙིང་སྟོབས་ དང་སྦྱིན་པ་ཆེན་པོ་དེར་ངོ་མཚར་ཞིང་ཧ་ལས་ལ།
འགྱོད་གདུང་ཚད་མེད་སྐྱེས་ནས་ཕྱིན་ཆད་ཀླུ་ལ་གནོད་འཚེ་མི་བྱེད་པའི་དམ་
བཅས་པ་དང༌། ལྷ་མོ་ཨུ་མས་འཆི་སོས་རིལ་བུའི་ཆུ་བྲན་པར་མཛད་ནས་སྤྲིན་
གྱི་བཞོན་པ་སླར་འཚོ་བར་གྱུར་པ། འདབ་ཆགས་རྒྱལ་པོ་མཁའ་ལྡིང་གིས་ལྷའི་
འཇིག་རྟེན་ནས་བདུད་རྩིའི་ཆར་ཕབ་སྟེ་སྔར་བསད་ཟིན་ལ་རུས་པའི་ལྷག་མར་
གྱུར་པའི་ཀླུ་རྣམས་སླར་ཡང་འཚོ་བར་བྱས། སྤྲིན་གྱི་བཞོན་པ་སླར་ཡང་འཁོར་
ལོས་བསྒྱུར་བའི་རྒྱལ་པོར་དབང་བསྐུར་ཏེ་རྒྱལ་འབངས་ཐམས་ཅད་བདེ་སྐྱིད་
ལ་རྣམ་པར་རོལ་པ་མཚོན་ཡོད། ་
བཞི། ཀླུ་ཀུན་ཏུ་དགའ་བའི་ཟློས་གར་གྱི་བསམ་བློའི་རང་བཞིན།
དེ་ཡང་རྒྱ་གར་གནའ་རབས་ཀྱི་ཁྱད་དུ་འཕགས་པའི་ཟློས་གར་འདི་ཉིད་
ཀྱི་བསམ་བློའི་རང་བཞིན་ནི། སྲས་མོ་མ་ལ་ ཅན་མའི་ཁྱད་དུ་མཚར་བའི་
མཛེས་སྡུག་སྟེ། རོལ་སྒེག་དཔལ་གྱིས་ཁེངས་པའི་ལང་ཚོའི་མཛེས་པ་དང༌།
ཞི་དུལ་ བག་ ཡོད་ དང་ ཡིད་ གཞུངས་ ཤིང༌ བློ་ དཀར་ བའི་ སེམས་ གཤིས་ལ་
བསྔགས་བརྗོད་ཀྱི་མེ་ཏོག་གཏོར་ཞིང་། རྒྱལ་བུ་སྤྲིན་གྱི་བཞོན་པ་དང་སྲས་མོ་
མ་ལ་ཡ་ཅན་གཉིས་ཀྱི་ཐོག་མའི་བརྩེ་དུང་དང་བཀྲ་ཤིས་པའི་གཉེན་སྒྲིག་ལ་
བསྟོད་གླུ་སྙན་པར་བླངས་པ་དང་། བདེན་བཟང་མཛེས་གསུམ་གྱི་ངོ་མཚར་



བོད་ཀྱི་སྔ་དར་རྩོམ་རིག
269
དགེ་མཚན་མངོན་པར་བརྗོད་པ་བཅས་བརྒྱུད་དེ། སྙིང་རྗེ་ཆེན་པོ་དང་ལྷག་
པའི་བསམ་པ་ལྡན་ལ། བྱང་ཆུབ་སེམས་དཔའི་བརྟུལ་ཞུགས་དང་སྙིང་སྟོབས་
འཛིན་པའི་རྒྱལ་བུ་སྤྲིན་གྱི་བཞོན་པ་མཆོག་གིས་ཁམས་གསུམ་ལས་འོག་མ་ཀླུ་ཡི་
ཁམས་ཀྱི་འཆི་བའི་འཇིགས་པ་སེལ་ཕྱིར། རང་ཉིད་ཀྱི་མཆོག་གྱུར་བརྩེ་དུང་
དང་རྨད་བྱུང་རྒྱལ་སྲིད་སོགས་རྣམ་པར་སྤངས་ནས། རང་ཉིད་ཀྱི་གཅེས་སྲོག་
ནམ་མཁའ་ལྡིང་གི་ཁ་ཟས་སུ་ཕུལ་ཏེ་འགྲོ་བ་ཀླུ་རྣམས་ཡོངས་སུ་བསྐྱབས་པ་སྟེ།
ཇི་སྐད་དུ།
ཀླུ་ནི་སྲུང་བྱེད་བདག་གི་བསོད་ནམས་གང་། ། རང་ལུས་སྦྱིན་ལས་དེ་
རིང་གང་བསྒྲུབས་པ། ། དེ་ཡིས་བདག་ཉིད་སྲིད་པ་སྲིད་པར་ནི། ། གཞན་
ཕན་སྙིང་བོར་ལྡན་པའི་ལུས་ཐོབ་ཤོག །
ཅེས་རྒྱལ་བུ་སྤྲིན་གྱི་བཞོན་པའི་སྦྱིན་པའི་ཕ་རོལ་ཏུ་ཕྱིན་པའི་བྱང་ཆུབ་
སེམས་དཔའི་སྤྱོད་པ་མཆོག་ལ་ཚད་མཐོན་པོའི་སྒོ་ནས་མོས་གུས་དང་བསྟོད་
བསྔགས་མཛད་ནས། འགྲོ་བ་མི་རྣམས་ཀྱིས་བདག་བས་གཞན་གཅེས་ཀྱི་ཀུན་
སློང་བཟུང་སྟེ་བྱང་ཆུབ་སེམས་དཔའི་སྤྱད་པ་སྤྱོད་པར་སྐུལ་འདེད་མཛད་པ་
དེའོ། །
ལྔ། ཀླུ་ཀུན་ཏུ་དགའ་བའི་ཟློས་གར་གྱི་སྒྱུ་རྩལ་ཁྱད་ཆོས།
འགོ་རྩོམ་པའི་འཁྲབ་ཚན་དང་འཁྲབ་ཚན་བདུན་གྱིས་རྣམ་པར་གྲུབ་
པའི་ཟློས་གར་འཁྲབ་གཞུང་འདི་ཉིད་ལ་ནི་ཟློས་གར་རྩོམ་རིག་གི་སྒྱུ་རྩལ་ཁྱད་
ཆོས་ཡོངས་སུ་རྫོགས་ལ། ཀླུ་དང་གར། མཛེས་རིས་དང་རོལ་མོ་སོགས་ཀྱི་
མཛེས་ཉམས་ཀུན་ནས་ལྡན་ནོ། ། ཁྱད་པར་དུ། ཟློས་གར་ཁྲོད་དུ་མི་སྣས་ཕན་
ཚུན་བརྗོད་པའི་སྐད་ཆའམ་ཕན་ཚུན་ལེན་པའི་གླུ་ཚིག་ནི་སྡེབ་ལེགས་ཤིང་སྦྱོར་
བདེ་ལ་དོན་བཟང་ཞིང་སྙན་ངག་གི་རོ་ཕུན་སུམ་ཚོགས་པའི་སྙན་ངག་འབའ་
ཞིག་ཏུ་བརྩམས་པ་དང༌། སྙན་ངག་དེ་རྣམས་ཀྱིས་ཟློས་གར་འདི་ཉིད་ཀྱི་སྒྱུ་
རྩལ་ཁྱད་ཆོས་ཀུན་ནས་མཚོན་པར་མཛད་ཡོད་པས། འདིར་རྣམ་པ་བཞིའི་སྒོ་



270 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ནས་འཆད་པར་བྱའོ། །
(1) རང་བྱུང་ཁམས་ཀྱི་མཛེས་པ་ནི་མཛེས་དཔྱོད་རིག་པའི་གཟུང་ཡུལ་
གྱི་ཆེས་གལ་ཆེ་བ་ཞིག་ཡིན་ཞིང་། རང་བྱུང་ཁམས་ཀྱི་ཕུན་སུམ་ཚོགས་པའི་
མཛེས་པ་ཡིས་གནའ་དེང་གི་སྐྱེ་བོ་ཐམས་ཅད་ཀྱི་ཡིད་ཀྱི་དབང་བོ་འཕྲོག་པར་
བྱེད་དོ། ། །
ཁྱད་པར་དུ་གནའ་དེང་གི་ཕུལ་བྱུང་སྒྱུ་རྩལ་པ་སུ་དང་སུ་ཡིན་རུང་རང་
བྱུང་ཁམས་ཀྱི་མཛེས་པ་ལ་ཤིན་ཏུ་ཞེན་ཞིང༌། ནམ་ཡང་རང་བྱུང་ཁོར་ཡུག་གི་
མཛེས་པའི་ཁྲོད་སྤྲོ་བས་མྱོས་ཏེ། རང་བྱུང་མཛེས་སྡུག་གི་ཁམས་སུ་གསར་རྩོམ་
གྱི་ངེས་ཤེས་འཚོལ་བར་བགྱིད་དོ། རོལ་མོ་བ་པེ་ཏོ་ཧྥུན་ན་རེ། འཇིག་རྟེན་
འདི་ན་རང་བྱུང་ཁམས་ལ་དགའ་བ་ནི་ཁོ་བོ་ལས་ལྷག་པ་ཞིག་མེད་དོ། །
བདག་གི་ཞིང་རའི་མཉལ་དཀྲོལ་རོལ་དབྱངས་ནི་རང་བྱུང་ཁམས་ཀྱི་བརྩེ་བ་
ཆེན་པོའི་ཕང་བར་ལེགས་པར་བྱུང་བ་ཡིན་ནོ། ། ཞེས་དང༌། ཧྥ་རན་སུའི་
འབག་བཟོ་བ་ལོ་ཏན་མཆོག་གིས། ། རང་བྱུང་ཁམས་ནམ་ཡང་མཛེས་པ་ཡིན།
རང་བྱུང་ཁམས་ཀྱིས་ང་ཚོར་གསལ་འདེབས་སུ་བརྗོད་པ་དེ་ཤེས་ཚོར་བྱུང་ཚེ།
དེས་ཆོག་པ་ཡིན་ནོ། ། ཞེས་གསུངས་པ་བཞིན། དཔལ་ལྡན་དགའ་བའི་ལྷ་
ཡིས་ཟློས་གར་འདིར་རང་བྱུང་ཁམས་ཀྱི་ཁྱད་མཚར་མཛེས་པ་ཕུན་སུམ་ཚོགས་
པར་ཞིབ་འབྲི་མཛད་ཅིང་། དེར་ཡང་སྣུམ་ཚོན་རི་མོའི་དགེ་མཚན་དང་ཁྱད་
ཆོས་ཡོངས་སུ་རྫོགས་འདུག་སྟེ། དཔེར་ན།
དགའ་ལྡན་ཕྱོགས་ཀྱི་གླང་བོས་འགྲམ་པའི་ངོས་བརྡར་ཙན་དན་དག་ནི་
ཆག་ཅིང་ཟག ། ཆུ་གཏེར་རླབས་རྣམས་རབ་ཏུ་བསྣུན་པས་ཕུག་དང་ལུང་བ་
དག་ནི་ཆོ་ངེ་སྒྲོག། གྲུབ་པའི་བུད་མེད་བགྲོད་པ་རྣམས་ཀྱི་རྐང་བའི་སྨུག་རྩིས་
དམར་བ་མུ་ཏིག་རྡོ། ། བསྟེན་བྱ་རི་བོ་མ་ལ་ཡ་འདིས་བདག་གི་སེམས་ནི་ཅི་
ཡང་སྲེད་ལྡན་བྱེད། །
ཅེས་དང་།



271
བོད་ཀྱི་སྔ་དར་རྩོམ་རིག
བུང་བའི་སྒྲ་ཡིས་ལེགས་པར་འོངས་སམ་ཞེས་ནི་བརྗོད་པ་བཞིན། །
འདི་དག་མགོ་ནི་འབྲས་བུས་དུད་པས་འདུད་པར་བྱེད་པ་བཞིན། ། མེ་ཏོག་
ཆར་བ་འཐོར་ཞིང་བདག་ལ་མཆོད་ཡོན་སྟེར་བ་བཞིན། །
ཡལ་ག་ལྡན་པ་ཡིས་ཀྱང་མགྲོན་གྱི་བསྙེན་བཀུར་ཇི་ལྟར་བསླབས། །
ཞེས་རྒྱལ་བུ་སྤྲིན་གྱི་བཞོན་པ་དང་ཁོལ་བོ་བི་དྷུ་ཥ་ཀ་གཉིས་ཡབ་ཡུམ་
ཟུང་ལ་སྲི་ཞུ་བསྒྲུབ་པར་བགྲོད་སྐབས། རི་བོ་མ་ལ་ཡའི་རང་བྱུང་ཁོར་ཡུག་གི་
མཛེས་པའི་ཁྲོད་དུ་སྤྲོ་བས་མྱོས་པ་ལྟ་བུ་དང༌།
མལ་སྟན་རྩྭ་འཇམ་དག་དང་གདན་ནི་རྡོ་གཙང་ཁང་བ་ལྗོན་པ་དག་གི་
འོག། བཏུང་བ་ཆུ་རྒྱུན་བསིལ་བ་དག་དང༌ཁ་ ཟས་ གཙང་བ་ གྲོགས་ནི་རི་
དྭགས་ཏེ། ། དེ་ལྟར་མ་བསླངས་འབྱོར་བ་ཐམས་ཅད་རྙེད་པའི་ནགས་ཚལ་
འདི་རུ་བྱོན་ཅིག་སྟེ། ། གང་ཞིག་སློང་བ་རྙེད་དཀའ་གཞན་དོན་བསྒྲུབ་པའི་
འབྲས་མེད་དོན་བྲལ་ཉིད་དུ་གནས་པའོ། །་་
ཞེས་དང་།
རབ་སྒྲོགས་ཆུ་ ཡི་ གླང་ཆེན་དབང་བོའི་ ཤུགས་ ཀྱིས་ བསྣུན་ པས་ རྗེས་
འབྲེལ་རབ་རྒྱས་ཤིང་། ། རི་ཡི་ཕུག་ནང་དག་གི་ས་གཞི་ཐམས་ཅད་སྒྲ་སྙན་
རབ་ཏུ་སྒྲོག་བྱེད་པ། ། ཐོས་པའི་ལམ་འགོག་སྒྲ་འདི་ཇི་ལྟར་དྲག་ཏུ་སྒྲོག་པར་
བྱེད་པ་དེ་ལྟ་བུར། ། རབ་འཕར་གྲངས་མེད་དུང་དང་ལྡན་པའི་རླབས་འདི་
དག་ནི་ཉེ་བར་འོངས་པ་འདྲ། །
ཞེས་རྒྱལ་བུ་སྤྲིན་གྱི་བཞོན་ པ་ དང༌ བཤེས་ གཉེན་གྱི་དབྱིག་ གཉིས་ རྒྱ་
མཚོའི་འགྲམ་དུ་ལྟ་སྐོར་ལ་ཕྱིན་པ་ན། མལ་སྟན་རྩྭ་འཇམ་དང༌། ལྗོན་པའི་
གྲིབ་བསིལ། བཏུང་བ་ཆུ་རྒྱུན་དང་ཁ་ཟས་ཤིང་ཏོག སྡོད་གྲོགས་རི་དྭགས་
དང་འདུག་སྟེགས་རྡོ་གཙང་སོགས་ཕངས་མེད་དུ་སྩོལ་བའི་རང་བྱུང་ཁམས་ཀྱི་
བརྩེ་བ་ཆེན་པོ་དང་། གཅིག་རྗེས་གཉིས་འབྲེལ་གྱིས་འཕྱུར་ཞིང༌། རི་བོའི་
ཕུག་པ་དག་ཏུ་རླབས་ཀྱི་སྒྲ་སྙན་སྒྲོག་པ། དུང་དང་ཉ་ཕྱིས་ངོགས་ཀྱི་སྐྱེས་སུ་



272 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྟོབ་པའི་སྔོ་བསངས་རྒྱ་མཚོའི་རྨད་བྱུང་མཛེས་སྡུག་ལ་ངོ་མཚར་ཞིང་རྣམ་པར་
འཁྲེན་པ་ལྟ་བུའོ། །
(2)རོལ་དབྱངས་ནི་སེམས་འགྱུ་མཚོན་པའི་སྒྱུ་རྩལ་ཞིག་སྟེ། བཞུར་
འགྲོས་ཀྱི་དུས་ཚོད་སྒྱུ་རྩལ་ཞིག་ཡིན། རོལ་དབྱངས་གཟུགས་མེད་ཡིན་ཡང་།
གཤིས་གཟུགས་མཚོན་པར་ནུས་ཤིང་། རོལ་དབྱངས་ལ་ཁ་ དོག་བྲལ་ཡང་།
ཁ་དོག་མཚོན་པར་ནུས་སོ། ། རང་རྒྱལ་གྱི་རྩོམ་པ་པོ་ཝང་མིང་(EW)ལགས་
ཀྱིས། བདག་རོལ་དབྱངས་ལ་དགའ་འོ། ། རོལ་དབྱངས་ནི་བདག་གི་ཚེ་སྲོག་
གི་ཆ་ཤས་སུ་གྱུར་པ་ཞིག་ཡིན། རོལ་དབྱངས་ཀྱིས་བདག་ལ་མཛེས་པའི་ལོངས་
སྤྱོད་སྟོབ་ལ། གསར་རྩོམ་ཀྱི་དངོས་གྲུབ་སྩོལ། ཀྱེ་རོལ་དབྱངས་ལ་དགའ་བར་
མཛོད་ཅིག རོལ་དབྱངས་བྲལ་བའི་འཚོ་བ་ནི་ཕུན་སུམ་ཚོགས་པའི་འཚོ་བ་
ཞིག་མ་ཡིན་ནོ། ། ཞེས་གསུངས་པ་བཞིན ། རོལ་དབྱངས་ནི་རིག་དར་གྱི་མི་
རིགས་ཤིག་ལ་མཚོན་ན་མེད་མི་རུང་བ་ཞིག་དང་། རྒྱུན་ལྡན་གྱི་འཚོ་བ་ཞིག་ལ་
མཚོན་ན་མཁོ་ཆེ་བ་ཞིག་ཡིན། དེའི་ཕྱིར། གནའ་དེང་གི་སྒྱུ་རྩལ་པ་ཐམས་
ཅད་རོལ་དབྱངས་ལ་མཆོག་ཏུ་དགའ་ཞིང་། ཁོ་ཚོས་ནམ་ཡང་རོལ་དབྱངས་ཀྱི་
རྨད་བྱུང་མཛེས་སྣང་སྒྱུ་རྩལ་བརྩམས་ཆོས་ཁྲོད་མཚོན་པར་བྱེད། རྩོམ་པ་པོ་
དཔལ་ལྡན་དགའ་བའི་ལྷ་ཡིས་ཀྱང་འཁྲབ་གཞུང་འདིར་རོལ་མོའི་མཛེས་པ་
ཞིབ་འབྲི་མཛད་ཡོད་པ་རེད། དཔེར་ན། རྒྱལ་བུ་སྤྲིན་གྱི་བཞོན་པས་སྲས་མོ་
མ་ལ་ཡ་ཅན་མས་སྨྲེང་བའི་རྒྱུད་མངས་ཀྱི་སྒྲ་ལ་གསན་སྐབས། ཨེ་མ་ཧོ་རོལ་མོ།
འདི་ལ་ གསལ་བྱེད་ཀྱི་དབྱངས་རྣམ་ པ་ བཅུ་ བོ་འདིས་ གསལ་ བ་ ཐོབ་ ཅིང་།
མྱུར་བ་དང་། བར་མ་དང་། དལ་བའི་སྟོབས་རྣམ་པ་གསུམ་རབ་ཏུ་གསལ་
བར་ཡོངས་སུ་བཅད་དེ། བ་ལང་གི་རྔ་མ་ལ་སོགས་རྣམ་པ་གསུམ་གྱི་རིམ་པས་
ངལ་གསོ་བར་བྱས་པ་དེ་ཁོ་ནའི་ཚོགས་ཀྱི་རྗེས་སུ་འབྲང་བའི་རོལ་མོའི་ཆོ་ག་
ཡང་དག་པ་གསུམ་བསྟན་ཏོ། ། ཞེས་སྤྲོས་འདུག་པ་དང་། །
གནས་ཐོབ་རབ་ཏུ་གསལ་བའི་འགྲོས་ཅན་གདངས་སྙན་ངག་གིས་རྣམ་



བོད་ཀྱི་སྔ་དར་རྩོམ་རིག
273
པར་བཞག་པ་འཛིན་བྱེད་པ། ། བུང་བའི་སྒྲ་བཞིན་ངེས་པར་ཡིད་འཕྲོག་རྒྱུད་
མངས་དག་གི་རྒྱུད་མངས་སྒྲ་དང་ལྡན་པ་ཡིས། ། གསལ་ཞིང་རོལ་སྒེག་ཚིག་
ལྡན་གླུ་ནི་ཀུན་ཏུ་འཁྱོག་པའི་ལུས་ཅན་རི་དྭགས་འདི་དག་རྣམས། ། སོ་ཡི་བར་
ན་གནས་པ་རྩྭ་ཡི་ཁམ་ནི་གཅོད་པའི་སྒྲ་དག་བསྡམས་ནས་ཉན་པར་བྱེད། །
ཅེས་དབེན་ཞིང་འཇགས་ལ། ཁོར་ཡུག་རྣམ་པར་མཛེས་པའི་ནགས་
ཚལ་དེ་རུ་རི་དྭགས་ཤྭ་བ་ཡིས་ཁམ་གྱིས་ལྡད་བཞིན་པའི་གཟན་རྩྭ་ལྡད་མཚམས་
བཞག་སྟེ། མགྲིན་པ་དཀྱོག་དཀྱོག་དང་རྣ་བ་ཅོར་ཅོར་གྱིས་རྒྱུད་མངས་སྒྲ་ལ་
ཉན་པའི་ངང་ཚུལ་ལས། རོལ་དབྱངས་ཀྱི་སྙན་འགྱུར་དང་མཛེས་སྣང་མཚོན་
པར་མཛད་པ་དང་།
ཀྱེ་གྲོགས་པོ་ལྟོས་ཤིག་ལྟོས་ཤིག ངོ་མཚར་རོ་ངོ་མཚར་རོ། རྒྱུད་མངས་
ཀྱི་སྒྲས་རྣ་བའི་བདེ་བ་སྐྱེད་པར་བྱེད་པ་འབའ་ཞིག་ཏུ་མ་ཟད་དེ། རྣམ་པར་
ཤེས་པའི་རྗེས་སུ་མཐུན་པའི་གཟུགས་འདིས་མིག་གི་ཡང་བདེ་བ་སྐྱེད་པར་བྱེད་
དོ། །
ཞེས་གཟུགས་མེད་རོལ་དབྱངས་ཀྱི་མཛེས་པ་ཡིས་འདྲེན་བྱེད་ལ་མཛེས་
སྣང་སྩོལ་བར་བྱེད་པ་སྟེ། དབང་ཤེས་ཚོར་བརྗེ་ཡི་རོལ་མྱོང་སྐྱེད་པར་བགྱིད་
པ་བསྟན་པ་རེད། སྤྱིར་རོལ་མོ་ནི་རྒྱལ་མཚམས་བྲལ་བའི་སྒྱུ་རྩལ་ཞིག་ཡིན་
པས། དེར་སྤྱི་ཁྱབ་ཀྱི་རང་བཞིན་ལྡན་ལ། རོལ་མོ་ནི་མིའི་རིགས་སྤྱི་མཐུན་གྱི་
སེམས་པའི་ངག་ཚིག་ཅིག་ཡིན་ཕྱིར། སྐྱེ་བོ་ཀུན་ལ་མཛེས་པ་ཡིན་ནོ། ། དེ་ལ་
འཇམ་དབྱངས་རྣམ་སྤྲུལ་ས་སྐྱ་པཎ་ཆེན་མཆོག་གིས། མཁས་རྨོངས་སྐྱེས་པ་
བུད་མེད་སོགས། ། ཀུན་ལ་མཛེས་པ་རོལ་མོ་ཡིན། ། ཞེས་རོལ་མོའི་བསྟན་
བཅོས་ལས་གསུངས་སོ། ། །
(3) འགྲོ་བ་མི་ཡི་མཛེས་པ་ནི་གཟུགས་བྱད་ཀྱི་མཛེས་པ་དང་སེམས་
གཤིས་ཀྱི་མཛེས་པ་གཉིས་ཀྱིས་གྲུབ་པ་ཡིན་ཞིང༌། གཟུགས་བྱད་ཀྱི་མཛེས་པ་
ནི། སྐྱེས་གཟུགས་དང་ཆ་བྱད། ངང་ཚུལ་དང་ཉམས་འགྱུར། རྒྱན་གོས་དང་



274
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྤུད་པ་སོགས་ལ་བརྗོད་པ་དང་། སེམས་ཀྱི་མཛེས་པ་ནི། མི་དེའི་རང་གཤིས་
དང་ཀུན་སྤྱོད། ཤེས་རིག་དང་ཕུགས་འདུན། མི་ཚེའི་ལྟ་ཚུལ་དང་འཇིག་རྟེན་
ལྟ་ཚུལ་བཅས་ལ་ཟེར་བ་ཡིན་ པས། གང་དེའི་སྨྲ་བརྗོད་དང་བྱ་སྤྱོད་ཀྱིས་
མངོན་པར་མཚོན་ནོ། ། ཨུ་རུ་སུའི་རྩོམ་པ་པོ་ཆི་ཁོ་ཧྥུའུ་མཆོག་གིས། འགྲོ་བ་
མི་ཡི་ཡོད་ཚད་མཛེས་འོས་པ་ཞིག་ཡིན་དགོས་ཏེ། དེའི་ཆ་བྱད་དང་རྒྱན་གོས།
དེའི་སེམས་གཤིས་དང་བསམ་བློ་སོགས་མཛེས་འོས་པ་ཞིག་ཡིན་དགོས། ཞེས་
གསུངས་པ་དང་། མཚན་ ཉིད་ རིག་ པ་སྨྲ་ བ་ ཧེ་ གེར་ མཆོག་ གིས། མིའི་
གཟུགས་གཞི་ནི་གཟུགས་དབྱིབས་གཞན་ཀུན་ལས་ཀྱང་ཆེས་མཆོག་ཏུ་གྱུར་ལ།
ཆེས་རང་དབང་མཆིས་པ། ཆེས་མཛེས་སྡུག་ལྡན་པ་ཞིག་ཡིན་ནོ། ། ཞེས་
གསུངས་པ་བཞིན། འཁྲབ་གཞུང་འདིར་རྩོམ་པ་པོས་སྲས་མོ་མ་ལ་ཡ་ཅན་མའི་
ཕྱིའི་བྱད་གཟུགས་དང་ནང་སེམས་གཤིས་ཀྱི་མཛེས་པ་ཁྱད་དུ་མཚར་བར་ཞིབ་
འབྲི་མཛད་འདུག་སྟེ། དཔེར་ན། །
ལག་གཡོན་ཡལ་འདབ་དག་ལ་རྣམ་པར་དཀར་བའི་གདོང་བ་བཞག་
ནས་ནི། ། ཤུགས་རིང་དབུགས་འབྱིན་ཡིད་ལ་ཁྲོ་བ་དེས་བྱས་སྨིན་མ་དག །
ཅུང་ཟད་ བསྐྱོད་ ཅིང༌ ཡུན་ རིང་ ཐོགས་ པ་ བདག་ ལ་ བསམ་ པ་ གསལ་ བྱས་
པའི། ། དགའ་མ་གང་དུ་བདག་གིས་མཐོང་བའི་ཟླ་བ་ནོར་བུའི་རྡོ་འདིའོ། །
ཞེས་སྲས་མོ་མ་ལ་ཡ་ཅན་མ་དྲན་པའི་སྡུག་བསྔལ་ལ་ལྷུང་བའི་ངང་ཚུལ་
ཞིབ་འབྲི་མཛད་པ་དང་།
བལྟས་ན་མིག་ནི་འོག་ཏུ་སྟེར་ཞིང་སྨྲས་པ་དག་ལ་ཀུན་ཏུ་སྨྲ་མི་བྱེད། །
མལ་བསྟན་དག་ལ་བཟློག་ནས་འཁོད་ཅིང་སྟོབས་ཀྱིས་འཁྱུད་པ་དག་ལ་འདར་
བར་བྱེད། ། གྲོགས་མོ་རྣམས་ནི་ཕྱིར་སོང་ཚེ་ན་གནས་ཁང་དག་ལས་འཐོན་པ་
ཉིད་དུ་འདོད། ། མི་མཐུན་ཉིད་ཀྱིས་དེ་རིང་བག་གསར་དགའ་མ་བདག་གི་
ཤིན་ཏུ་དགའ་སླད་གྱུར། །
ཅེས་དང་།



བོད་ཀྱི་སྔ་དར་རྩོམ་རིག
275
ནུ་མའི་ཁུར་ཉིད་ཁྱོད་ཀྱི་རྐེད་པ་ངལ་སླད་གྱུར་ན་དོ་ཤལ་གཞན་གྱིས་
ཅི། ། བྱིན་པ་ཟུང་ནི་ཚང་རའི་ཁུར་གྱིས་གདུང་བར་བྱེད་ན་དྲིལ་ཆུང་འདིས་
ཀྱང་ཅི། ། རྐང་གཉིས་དག་གིས་བྱིན་པ་ཟུང་ནི་ཁུར་ནུས་མིན་ན་རྐང་གདུབ་ག་
ལ་ཞིག ། རང་ལུས་ཉིད་ཀྱིས་བརྒྱན་པ་ཁྱོད་ནི་ཉོན་མོངས་སླད་དུ་རྒྱུན་དག་ཅི་
ལ་འཛིན། །
ཞེས་རྒྱལ་བུ་སྤྲིན་གྱི་བཞོན་པའི་དགའ་བའི་དཔལ་དུ་ཐོབ་པའི་སྲས་མོ་མ་
ལ་ཡ་ཅན་མའི་ཡིད་དུ་འོངས་པའི་བྱེད་སྤྱོད་དང་དཔལ་གྱིས་སྒེག་པའི་གཟུགས་
བྱད་ཀྱི་མཛེས་པ་ཕུལ་དུ་ཕྱིན་པར་ཞིབ་འབྲི་མཛད་པ་དང་།
ཉིན་བྱེད་ཟེར་གྱིས་རེག་པས་ཡོངས་སུ་དམར་བའི་མཛེས་པ་འཛིན་བྱེད་
ཅིང་། ། རབ་འཕྲོ་སོ་ཡི་འོད་ཟེར་རྣམས་ཀྱིས་གེ་ སར་དག་ནི་གསལ་ བར་
བྱས། ། ཨེ་ མ་ མཛེས་མ་ཁྱོད་ཀྱི་བཞིན་འདི་བདེན་པར་པདྨ་དང་མཚུངས་
ཏེ། ། འོན་ཀྱང་འདི་ལ་སྦྲང་རྩི་བྱེད་པ་འཐུང་ཞིང་རྣམ་པར་སྤྱོད་པ་མེད། །
ཅེས་སྲས་མོ་མ་ལ་ཡ་ཅན་མའི་ངོ་གདོང་གི་མཛེས་པ་ཡིད་དབང་འཕྲོག་
པར་ཞིབ་འབྲི་མཛད་པ་ལྟ་བུའོ། །
(4) རྩོམ་པ་ པོ་གོར་ཅི་མཆོག་གིས། སྒྱུ་རྩལ་བརྩམས་ཆོས་ནི་རྒྱས་
བཤད་མ་ཡིན་པར། ཉམས་འགྱུར་དང་མཛེས་རིས་ཀྱིས་མཚོན་པར་བྱེད་པའི་
དངོས་ཡོད་ཀྱི་འཚོ་བ་ཡིན་ཞེས་གསུངས་པ་བཞིན། རྩོམ་རིག་གི་ཉམས་འགྱུར་
ནི་རྩོམ་པ་པོས་དངོས་ཡོད་ཀྱི་འཚོ་བའི་ཁྲོད་དུ་བཞུ་སྦྱངས་དང་ལས་སྣོན་མཛད་
པའི་གསོན་ཉམས་ལྡན་ཞིང་། འཐུས་གཟུགས་གྲུབ་ལ། བདེན་པར་ངེས་པའི་
འཚོ་བའི་སྣང་བརྙན་ཞིག་ཡིན། དེ་ཡང་མི་སྣ་དང་སྐྱེས་དངོས། ཁོར་ཡུག་
དང་ཚོགས་ར་སོགས་ཀྱིས་གྲུབ་པའོ། ། འཁྲབ་གཞུང་འདིར། རྩོམ་པ་པོས་མི་
སྣ་དང་ཁོར་ཡུག སྐྱེས་དངོས་དང་ཚོགས་ར་སོགས་རྩོམ་རིག་སྒྱུ་རྩལ་གྱི་ཉམས་
འགྱུར་གསོན་ཉམས་ལྡན་པ་དང་ཕུན་སུམ་ཚོགས་པར་ཞིབ་འབྲི་མཛད་འདུག
ཁྱད་པར་དུ་སྙན་ངག་མེ་ལོང་མ་ལས་བསྟན་པའི་ཉམས་ལྡན་གྱི་རྒྱན་ཏེ།



276
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྒེག་པ་དཔའ་བ་དྲག་ཤུལ་དང་། སྙིང་རྗེ་མི་སྡུག་བཞད་གད་དང་། རྨད་དུ་
བྱུང་དང་འཇིགས་རུང་སོགས། གར་གྱི་ཉམས་བརྒྱད་ཀྱི་སྒོ་ནས་མཚོན་པར་
མཛད་དེ། དཔེར་ན། །
ཀུན་ཏུ་རྨོངས་ ཤིང་ ཡང་ ཡང་མཆི་མའི་ རྒྱུན་གཏོང་སྨྲེ་སྔགས་ མང་དུ་
བརྗོད་བྱས་ནས། ། བདག་གི་བུ་སྡུག་སྐྱོབ་པ་སུ་ཞེས་ཕྱོགས་རྣམས་དག་ཏུ་
ཕོངས་པས་མིག་འཕེན་བའི། ། མ་ཡི་པང་ན་ཉེ་བར་བསྟེན་པའི་བུ་འདི་བརྩེ་བ་
དོར་ནས་ཟ་བྱེད་པ། ། བྱ་ཡི་བདག་པོའི་མཆུ་ཉིད་མ་ཡིན་སྙིང་ཡང་རྡོ་རྗེ་དག་
ལས་བྱས་སམ་སྙམ། །
ཞེས་ཀླུའི་རྒྱལ་པོ་ནོར་རྒྱས་ཀྱིས་ནམ་མཁའ་ལྡིང་གི་ཁ་ཟས་སུ་ཕུལ་བའི་
དུང་གི་གཙུག་ལ་མ་ཡུམ་འཐམ་ནས་སྡུག་བསྔལ་ཆེན་པོས་མཆི་མ་འདོན་པ་དེ་
སྙིང་རྗེའི་ཉམས་ཀྱིས་མཚོན་པར་མཛད་པ་དང༌།
གཡོ་བའི་མཆུ་ཡིས་དྲངས་ཏེ་ཕྱེད་ལྷག་ཤ་ཡི་ཆ་ནི་ཟོས་པས་འདོད་པ་
འཕེལ་གྱུར་པའི། ། བྱ་རྒོད་རྣམས་ཀྱི་གཤོག་པ་གཉིས་ནི་སྐྱོང་བར་བྱེད་པས་
མུན་པ་སྟུག་པོ་ཉིད་བྱས་ཤིང༌། ། ཁྲག་གི་རྒྱུན་འབབ་མང་བོའི་ཞག་ནི་རྒྱུན་དུ་
ཟགས་ཤིང་རུལ་བའི་དྲི་ངད་ལྡང་བ་འདིར། ། ཅེ་སྤྱང་རྣམས་ཀྱི་ཁ་ནས་རབ་
འབར་མེ་ཡི་ཕྲེང་བ་ལྷུང་ཞིང་ལྷབ་ཅེས་སྒྲོག་པར་བྱེད། །
ཅེས་དྲག་ཤུལ་གྱི་ཉམས་དང་དེ་ལ་མི་སྡུག་པའི་ཉམས་འདྲེས་མར་སྦྱར་བ་
དང་། །
འཇིགས་པའི་སྤྲིན་དང་མཚུངས་པ་གཤོག་རྩེའི་ཕྲེང་བ་དག་གིས་ནམ་
མཁའ་རབ་ཏུ་སྒྲིབ་བྱེད་ཅིང་། ། ཤུགས་ཀྱི་རླུང་གིས་བསྐྱོད་པའི་རྒྱ་མཚོས་ས་
གཞི་འགེངས་པ་བཞིན་དུ་ཆུ་དག་ངོགས་སུ་འཕེན། ། ཕྱོགས་ཀྱི་གཉིས་འཐུང་
དབང་བོ་རྣམས་ཀྱིས་དུས་མཐར་དོགས་པ་བྱེད་ཅིང་འཇིགས་བཅས་བལྟས་
གྱུར་ཏེ། ། བཅུ་གཉིས་ཉི་མ་ལྟར་འབར་ལུས་ཀྱི་འོད་ཀྱིས་ཕྱོགས་བཅུ་དག་ནི་
རབ་ཏུ་སེར་སྐྱར་བྱེད། །



བོད་ཀྱི་སྔ་དར་རྩོམ་རིག
277
ཅེས་དང་།
ཁྲག་གིས་བརླན་པའི་མཆུ་དག་བརྡར་བས་རི་ལ་དྲོ་ཎི་གསར་བ་བཞིན་
བྱེད་ཅིང་། ། རང་གི་འདྲེན་བྱེད་འོད་ཟེར་མེ་ཡི་ཕྲེང་བས་ཉེ་བའི་ནགས་ཀྱི་
ཁོངས་དག་བསྲེགས། ། འཇིགས་རུང་རྡོ་རྗེ་ལྟར་རྩུབ་སྡེར་མོ་དག་ནི་མཐའ་རུ་
ས་ལ་བརྡབ་ཅིང་བྱིང་། ། སྦྲུལ་གྱི་དགྲ་འདི་མ་ལ་ཡ་ཡི་ཅོག་གི་རྩེ་མོར་རིང་བོ་
དག་ནས་མཐོང་། །
ཞེས་གདེངས་ཅན་ཀླུ་རྣམས་ཟ་བར་རབ་ཏུ་རྔམ་པའི་མཁའ་ལྡིང་དེ་ཉིད་
ཀྱི་འཇིགས་སུ་རུང་བའི་ཉམས་འགྱུར་ཐོན་པར་མཛད་པ་དང༌།
བརྟན་པའི་རྒྱ་མཚོ་འདི་ཡི་ཁྲག་ནི་ལྷག་པར་འཐུངས་ཀྱང་དམན་པར་
འགྱུར་བ་མེད། ། ཤ་དག་རབ་ ཏུ་བཅད་པ་ལས་སྐྱེས་གདུང་བ་འཛིན་ཡང་
དགའ་བས་བཞིན་རབ་དྭངས། ། གང་ཞིག་ལུས་ནི་ཟོས་པ་མིན་པ་དེ་ལ་སྤུ་ལོང་
འདི་ནི་གསལ་བོས་མཚོན། ། གནོད་བྱེད་བདག་ལ་ཡང་ནི་འདི་ཡི་མིག་དག་
ཕན་པ་བྱེད་པ་བཞིན་དུ་བལྟ། ། །
ཞེས་བྱང་ཆུབ་སེམས་དཔའི་བརྟུལ་ཞུགས་རྣམ་པར་འཛིན་པའི་རྒྱལ་བུ་
སྤྲིན་གྱི་བཞོན་པ་ཡིས་འོག་མ་ཀླུ་རྣམས་སྐྱོབ་པར་མཛད་ཕྱིར། ། རང་སྲོག་
མཁའ་ལྡིང་གི་ཁ་ཟས་སུ་ཕུལ་བའི་རྨད་བྱུང་མཛད་པ་དཔའ་བའི་ཉམས་ཀྱིས་
མཚོན་པར་བགྱིས་པ་ལྟ་བུའོ། །
གསུམ་པ། རྟོགས་བརྗོད་དཔག་བསམ་འཁྲི་ཤིང་།
གཅིག སྙན་ངག་འདི་ཉིད་ཀྱི་རྩོམ་པ་པོ་དང་སྒྱུར་བ་བོའི་ལོ་རྒྱུས།
སྙན་ངག་བྱང་ཆུབ་སེམས་དཔའི་རྟོགས་པ་བརྗོད་པ་དཔག་བསམ་འཁྲི་
ཤིང་ཞེས་བྱ་བ་ནི་ཆོས་རྒྱལ་དགེ་བའི་དབང་བོ་མཆོག་གིས་སངས་རྒྱས་བཅོམ་



278
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལྡན་འདས་ཀྱི་སྐྱེས་པའི་རབས་སྙན་ངག་གི་ལམ་ནས་དྲངས་ཏེ་བརྩམས་པར་
གྲགས་ཤིང་ཡལ་འདབ་བརྒྱ་རྩ་བདུན་གྱི་བདག་ཉིད་ཅན་ཡིན་མོད། ཕྱིས་སུ་
ཡལ་འདབ་མཐའ་མ་རྒྱལ་པོ་སྤྲིན་གྱི་བཞོན་པའི་རྟོགས་བརྗོད་ཅེས་བྱ་བ་ནི་ཁོང་
ཉིད་ཀྱི་སྲས་སུ་གྱུར་པ་ཟླ་བའི་དབང་བོ་ལ་རྩོམ་པར་བསྐུལ་བས་དེ་ཉིད་ཀྱིས་
ཡོངས་སུ་རྫོགས་པར་མཛད་དོ། ། དེས་ན། སངས་རྒྱས་བཅོམ་ལྡན་འདས་ཀྱི་
རྟོགས་པ་བརྗོད་པ་སྙན་ངག་དཔག་བསམ་འཁྲི་ཤིང་འདི་ཉིད་ལ་ཁྱོན་བསྡོམས་
ཡལ་འདབ་བརྒྱ་རྩ་བརྒྱད་མཆིས་སོ། ། རྩོམ་པ་པོ་འདི་ཉིད་ཀྱི་འཁྲུངས་འདས་
ལོ་ཚིགས་མཐོང་ཐོས་ཀྱི་ཡུལ་དུ་མ་གྱུར་ནའང་། ཕལ་ཆེར་སྙན་གཞུང་མེ་ལོང་
མ་མཛད་པ་པོ་སློབ་དཔོན་དབྱུག་པ་ཅན་དང་དུས་མཉམ་ཡིན་པར་སྙམ་མོ། །
སྙན་ངག་དཔག་བསམ་འཁྲི་ཤིང་འདི་ཉིད་བོད་ཡིག་ཏུ་སྒྱུར་མཁན་ནི་
སྐད་གཉིས་སྨྲ་བའི་དབང་བོ་ཤོང་སྟོན་རྡོ་རྗེ་རྒྱལ་མཚན་ཡིན་ཞིང་། ཁོང་རབ་
བྱུང་བཞི་བའི་ཕྱེད་སྔ་མར་ད་ལྟའི་དིང་རི་རྫོང་ཁོངས་ལ་སྟོད་སྤྱང་ལུང་ཤར་
ཁའི་བོང་ར་ཞེས་པའི་ཡུལ་དུ་སྐུ་འཁྲུངས་ཤིང་། ཁོང་ཉིད་ཀྱིས་སྐུ་ན་ཆུང་ངུའི་
དུས་ནས་བཟུང་སྟག་སྡེ་བ་སེང་གེ་རྒྱལ་མཚན་སོགས་བླ་མ་གང་མང་བསྟེན་ནས་
རིག་པའི་གནས་ལྔ་ལ་སྦྱངས་པ་གང་ལེགས་མཛད་པ་དང་། རྗེས་སུ། ཁོང་
ཉིད་ཀྱིས་བོད་ཀྱི་ཆོས་སྲིད་ཟུང་གི་འགན་བཞེས་པའི་འགྲོ་བའི་མགོན་པོ་ཆོས་
རྒྱལ་འཕགས་པ་མཆོག་ལ་བདག་རྒྱ་གར་དུ་ལོ་ཙཱ་སློབ་ཏུ་འགྲོ་འདོད་ཆེ་བས།
བདག་དེར་རྫོང་བར་ཞུ་ཞེས་ཞུས་པ་ལ། བླ་མ་འཕགས་པའི་ཞལ་ནས། དེ་ལྟ་
བུའི་བློ་སྐྱེས་པ་བཟང་། གཞུང་ལུགས་གསར་བ་བོད་ལ་བསྒྱུར་ནུས་པ་འོང་།
དཀའ་སྟེ། རྒྱ་གར་གྱི་པཎྜི་ཏ་ལེགས་ པར་ བསྟེན་ནས་ སློབ་ གཉེར་དང་དྲི་
གཏུགས་ལེགས་པར་གྱིས་ཤིག ཁོ་བོས་ཀྱང་ཆོས་རྗེ་ས་པཎ་མཆོག་བསྟེན་ཡུན་
ཐུང་རྐྱེན་རྗེ་ཉིད་ཀྱིས་མཛད་པའི་སྡེབ་སྦྱོར་མེ་ཏོག་ཆུན་པོ་དང་། ཚིག་གི་
གཏེར་ལ་སོགས་པའང་ཚུལ་བཞིན་དུ་མི་ཤེས་པར་འདུག་པས། འདི་དག་ཤེས་
པ་ཞིག་ ཅི་ནས་ ཀྱང་ གྱིས་ལ་ཤོག་ ཅེས་ གསུངས་ ཏེ། དེ་ དག་ གི་ དཔེ་ དང་།



བོད་ཀྱི་སྔ་དར་རྩོམ་རིག
279
གསེར་སྲང་ལྔ། དར་ཡུག་བཅུ་སོགས་གནང་ནས་བརྫངས་སོ། ། དེ་ནས་ཁོང་
ཉིད་བལ་ཡུལ་ལ་ཕེབས་ནས་པཎྜི་ཏ་བྷ་དྲ་ཞེས་པ་བགྲང་བྱ་ལྔ་ལ་བསྟེན་ནས་
རིག་གནས་ཆུང་བ་ལྔ་ལ་སློབ་གཉེར་མཐིལ་ཕྱིན་པར་མཛད་པ་དང་། ཁྱད་
པར་དུ་སྒྲ་རིག་པ་ལ་སྦྱངས་པ་དཔྱིས་ཕྱིན་པར་མཛད་དེ། ཕྱིར་དཔལ་ལྡན་ས་
སྐྱར་ཕེབས་སོ། །
དེ་ནས་དཔལ་དུས་ཀྱི་འཁོར་ལོའི་རྒྱུད་འགྲེལ་དང་བཅས་པ་བསྒྱུར་ནས་
འགྲོ་མགོན་ཆོས་རྒྱལ་འཕགས་པའི་སྤྱན་སྔར་ཕུལ་བ་ན། ཆོས་རྒྱལ་གྱིས་སྔོན་
བྱོན་ལོ་ཙཱ་བ་རྣམས་ཀྱིས་བསྒྱུར་བའི་དུས་འཁོར་རྒྱུད་དཔེ་ལས་ཀྱང་ཆེས་མཆོག་
ཏུ་གྱུར་པར་འདུག་ཅེས་བསྔགས་བརྗོད་མཛད་དོ། ། ཕྱིས་ཀྱི་དུས་རབས་བཅུ་
གསུམ་པའི་ནང་སྙན་ངག་གི་ལམ་ནས་བརྩམས་པའི་བྱང་ཆུབ་སེམས་དཔའི་
རྟོགས་བརྗོད་ཡལ་འདབ་བརྒྱ་རྩ་བརྒྱད་ཀྱི་བདག་ཉིད་ཅན་དཔག་བསམ་འཁྲི་
ཤིང་ཞེས་པ་འདི་ཉིད་རྒྱ་གར་གྱི་པཎྜི་ཏ་ལཀཾ་ཀ་ར་དང་ལྷན་དུ་མང་ཡུལ་སྐྱིད་
གྲོང་གི་འཕགས་པ་ཝ་ཏི་བཟང་བོ་བཞུགས་པའི་ལྷ་ཁང་དུ་བསྒྱུར་ཅིང་ཞུས་ཏེ་
གཏན་ལ་ཕབ་བོ། །
སྐད་གཉིས་སྨྲ་བའི་དབང་བོ་ཤོང་སྟོན་རྡོ་རྗེ་རྒྱལ་མཚན་གྱིས་ད་དུང་ཚིག་
རྒྱན་གྱི་བསྟན་བཅོས་སྙན་ངག་མེ་ལོང་དང་། དུས་འཁོར་འགྲེལ་བ་བཅས་པ་
དང་། ཀླུ་ཀུན་ཏུ་དགའ་བའི་ཟློས་གར་དང་། བསྟོད་པ་བརྒྱ་བ་སོགས་བསྟན་
བཅོས་དུ་མ་ལེགས་པར་བསྒྱུར་ཏེ། གངས་ཅན་བོད་ཀྱི་ཡིག་བསྒྱུར་བྱ་བཞག་ལ་
ཉམས་པ་མེད་པའི་ཕྱག་རྗེས་བཞག་པ་དང་། རྩོམ་རིག་སྒྱུ་རྩལ་ལ་འོད་སྟོང་
འབར་བའི་འཕྲིན་ལས་རྒྱ་ཆེར་མཛད་དོ། །
གཉིས། སྙན་ངག་དཔག་བསམ་འཁྲི་ཤིང་གི་བརྗོད་དོན།
དེ་ཡང་བྱང་ཆུབ་སེམས་དཔའི་རྟོགས་པ་བརྗོད་པ་དཔག་བསམ་གྱི་འཁྲི་
ཤིང་ཞེས་བྱ་བའི་བརྗོད་དོན་གཙོ་བོ་ནི། །
དམ་པའི་གྲིབ་བསིལ་དང་ལྡན་བརྟན་པའི་ཆོས་ཀྱི་རྩ་བས་བསྐོར་ཞིང་



280
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བསོད་ནམས་ར་བར་གནས། ། བློ་དང་རིག་པ་སྙིང་རྗེ་ལ་སོགས་ཆུ་ཡིས་རྣམ་
མཛེས་རྣམ་པར་རྒྱས་པའི་ཡལ་ག་ཅན། །ཆོག་ཤེས་དྲི་མེད་ཡལ་འདབ་གྲགས་
སྙན་དཀར་བའི་མེ་ཏོག་རྟག་ཏུ་དམ་པའི་འབྲས་བུ་ནི། ། བསམ་ཀུན་ཡོངས་སུ་
རྫོགས་པར་ མཛད་ པ་ དཔལ་ ལྡན་ སངས་ རྒྱས་ ལྗོན་ པ་ རྣམ་ པར་ རྒྱལ་ གྱུར་
ཅིག ། །
ཅེས་གཟུགས་རྒྱན་ལ་བཅིངས་པའི་ཤོ་ལོ་ཀ་འདི་ཉིད་ཀྱིས་མདོར་བསྟན་
པ་ཡིན་ལ། མགོན་པོ་ཀླུ་སྒྲུབ་ཀྱིས།
དང་པོར་བྱང་ཆུབ་མཆོག་ཏུ་ཐུགས་བསྐྱེད་དེ། ། བསྐལ་བ་གྲངས་མེད་
གསུམ་དུ་ཚོགས་བསགས་ཤིང་། ། བར་དུ་གཅོད་པའི་བདུད་བཞི་འཇོམས་
བྱེད་པ། ། བཅོམ་ལྡན་སེང་གེ་དེ་ལ་ཕྱག་འཚལ་ལོ། །
ཞེས་དང་ པོར་ བྱང་ཆུབ་ ཏུ་ ཐུགས་ བསྐྱེད། བར་དུ་ཚོགས་ བསགས།
མཐའ་མར་བདུད་བཞི་བཅོམ་ནས་སངས་རྒྱས་པ་ནི་སྟོན་པ་ཐུབ་པའི་དབང་
བོའི་རྣམ་པར་ཐར་བའི་རྩ་བ་ཡིན་པས། དམ་པའི་གྲིབ་བསིལ་སོགས་ཀྱི་དོན་
ཚུལ་འདི་དང་མཐུན་པར་འཆད་ཚུལ་ཇི་ལྟར་ཞེ་ན། དང་པོར་ཐེག་པ་ཆེན་
པོར་རིགས་ངེས་དམ་བཅའ་མི་འགྱུར་བར་བརྟན་པའི་ཆོས་སྨོན་པ་དང་འཇུག་
པའི་སེམས་བསྐྱེད་ཀྱི་རྩ་བས་རབ་ཏུ་བསྐོར་ཞིང་འཕེལ་བ་ནི་རྒྱས་བཤད་ཡལ་
འདབ་དང་པོ་རབ་གསལ་གྱི་རྟོགས་བརྗོད་དང་། བརྒྱ་བ་བསོད་ནམས་རབ་
གསལ་གྱི་རྟོགས་བརྗོད་གཉིས་ཀྱིས་བསྟན། བར་དུ་བསོད་ནམས་དང་ཡེ་ཤེས་
ཀྱི་ར་བར་གནས་པ་ལ་བྱང་ཆུབ་ཀྱི་བློ་དང་རིག་པ་ཤེས་རབ་དང་བརྩེ་བ་སྙིང་རྗེ་
ཆེན་པོ་ གསུམ་ དངོས་ སུ་ བསྟན་ལ། ཁོངས་ནས་ སྦྱིན་ ཚུལ་ དང་ བཟོད་ པ།
བརྩོན་པ་དང་བསམ་གཏན། ཚུལ་ཁྲིམས་སོགས་ཤུགས་ཀྱིས་བསྟན་པའི་སྒོ་
ནས་རྒྱལ་སྲས་ཀྱི་སྤྱོད་པའི་ཆུ་ཡིས་རྣམ་པར་མཛེས་པར་བྱས་ནས་གྲངས་མེད་
གསུམ་དུ་ཚོགས་གཉིས་ཀྱི་སྡོང་བོ་ཆེས་ཆེར་རྒྱས་པ་ཡིན་པས། དེའི་དོན་རྟོགས་
བརྗོད་འདིར་ རྒྱས་ པར་ ཕྱེ་ བའི་ སྐབས་ ནི་ ཡལ་ འདབ་ གཉིས་ པ་ དཔལ་ སྡེ།



བོད་ཀྱི་སྔ་དར་རྩོམ་རིག
281
ལམ་
གསུམ་པ་གཙུག་ནོར། བཞི་བ་ང་ལས་ནུ། ལྔ་བ་ཟླ་འོད། ཉེར་བཞི་བ་ཐམས་
ཅད་སྒྲོལ། ཞེ་གསུམ་པ་གསེར་མདོག ང་གཅིག་པ་གསེར་ལྡན། ང་གཉིས་
པ་བསོད་ནམས་མི་དམན། ང་ལྔ་བ་ཐམས་ཅད་སྟེར། ང་བརྒྱད་པ་བསོད་
ནམས་སྟོབས། རེ་བཞི་བ་ནོར་བཟང་། དོན་དགུ་བ་དབང་ཆེན་སྡེ། གྱ་ལྔ་བ་
ཕན་པ་འཚོལ། གོ་ལྔ་བ་སྟག་མོ་ལུས་སྦྱིན། གོ་དྲུག་པ་གླང་བོ། གོ་བདུན་པ་
རུས་སྦལ། གོ་དགུ་བ་པདྨ་ ཅན། བརྒྱ་དང་གསུམ་ པ་དགའ་ བའི་ གོང་བུ།
བརྒྱ་དང་བཞི་བ་རི་བོང་། བརྒྱ་དང་བརྒྱུད་པ་སྤྲིན་བཞོན་རྣམས་སྦྱིན་པའི་
ཕར་ཕྱིན་ལ་སྦྱར། སོ་གསུམ་པ་ཁྱད་པར་ལོ་མ། སོ་བརྒྱད་པ་ལྐུགས་པ་འཕྱེ་བོ།
གྱ་དྲུག་པ་བ་མེན་གསུམ་ཚུལ་ཁྲིམས་ལ་སྦྱར། སུམ་ཅུ་བ་ཀཱ་ཤི་མཛེས་དགའ།
སོ་གཉིས་པ་དགེ་བྱེད། སོ་དགུ་བ་བཟོད་པ་ལ་དགའ་བ། ཞེ་དྲུག་པ་ཞེ་ཤེས།
གོ་གཉིས་པ་མཛའ་བོའི་བུ་མོ་རྣམས་བཟོད་པ་ལ་སྦྱར། དྲུག་པ་བ་ད་ར་བགྲོད།
ཞེ་བརྒྱད་པ་དོན་གྲུབ། བརྒྱ་དང་དྲུག་པ་གསེར་གྱི་གོ་ཆ་རྣམས་བརྩོན་འགྲུས་
ལ་སྦྱར། ང་བཞི་བ་སེམས་ཅན་སྨན། ང་ལྔ་བ་རྭ་གཅིག་པ། གྱ་བརྒྱད་པ་ནག་
པོ་གླང་ བོ་ བསྟན། གོ་ བརྒྱད་ པ་ དཀའ་ ཐུབ་ པ། བརྒྱ་དང་ གཅིག་ པ་ སྔོ་
བསངས་ཅན་རྣམས་བསམ་གཏན་ལ་སྦྱར། བཅོ་བརྒྱད་པ་མེ་ལོང་བཞིན། སོ་
གཅིག་པ་གསེར་ལོགས། ང་གསུམ་པ་ལེགས་བཤད་འཚོལ། རེ་དྲུག་པ་སྙན་
ངག་མཁན། གོ་གཅིག་པ་ཤི་བིའི་ལེགས་བཤད། བརྒྱ་དང་གཉིས་པ་སེང་གེ
བརྒྱ་དང་བདུན་པ་ཟས་གཙང་མ་རྣམས་ཤེས་རབ་ལ་སྦྱར། མཐར་མངོན་
པར་རྫོགས་པར་སངས་རྒྱས་པའི་ཚུལ་ རྟག་ཏུ་དམ་པའི་འབྲས་བུ་ཕུན་སུམ་
ཚོགས་པ་ནི་འགྲོ་བ་ཐམས་ཅད་ཀྱི་རང་རང་གི་རེ་བ་དང་མཐུན་པར་བསམ་པ་
ཀུན་ཡོངས་སུ་རྫོགས་པར་མཛད་པ་ཡིན་ལ། དེ་ནི། བདུན་པ་མུ་ཏིག་འཁྲི་
ཤིང་། བརྒྱད་པ་དཔལ་སྦས། དགུ་བ་མེས་སྐྱེས། བཅུ་བ་ངལ་འབྱུང་། བཅུ་
གཅིག་པ་མཛེས་དགའ། བཅུ་གཉིས་པ་འཕགས་སྐྱེས་པོ། བཅུ་གསུམ་པ་
འཕྲོག་མ། བཅུ་བཞི་བ་ཆོ་འཕྲུལ་བསྟན་པ། བཅོ་ལྔ་བ་ལྷ་བབས། བཅུ་དྲུག་



282
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པ་བྲག་འཕངས་པ། བཅུ་བདུན་པ་བྱམས་པ་ལུང་བསྟན། བཅུ་དགུ་བ་ཤཱ་
རིའི་བུ། ཉི་ཤུ་བ་གྲོ་བཞིན་བྱེ་བ་རྣ། ཉེར་གཅིག་པ་ཨ་མྲ་སྐྱོང་། ཉེར་གཉིས་
པ་རྒྱལ་བྱེད་ཚལ་ ཡོངས་ སུ་ བཟུང་བ། ཉེར་ གསུམ་ པ་ ཡབ་སྲས་མཇལ་བ།
ཉེར་ལྔ་བ་མངོན་པར་བྱུང་བ། ཉེར་དྲུག་པ་བདུད་བཅོམ་པ། ཉེར་བདུན་པ་
ཤཱཀྱ་འབྱུང་བ། ཉེར་བརྒྱད་པ་གྲོ་བཞིན་བྱེ་བ། ཉེར་དགུ་བ་ནོར་སྐྱོང་། སོ་
བཞི་བ་དགའ་བོ་ཉེར་དགའ་ བཏུལ་བ། སོ་ལྔ་བ་ལེགས་སྦྱིན། སོ་དྲུག་པ་
གདེངས་ཅན། སོ་བདུན་པ་གང་བོ། བཞི་བཅུ་བ་སེར་སྐྱ། ཞེ་གཅིག་པ་ཨུ་ཏཱ་
ཡ་ན། ཞེ་གཉིས་པ་མཁས་པ། ཞེ་བཞི་བ་གསེར་ལག ཞེ་ལྔ་བ་མ་སྐྱེས་དགྲ།
ཞེ་བདུན་པ་སཱ་ལའི་སྡོང་བུ། ཞེ་དགུ་བ་གླང་པོ་ཅན། ལྔ་བཅུ་བ་ལས་བཅུ་སྤྱད་
པ། ང་དྲུག་པ་བ་གླང་སྐྱོང་བཏུལ་བ། ང་བདུན་པ་མཆོད་རྟེན། ང་དགུ་བ་ཀུ་
ལཱ་ལ། དྲུག་ཅུ་བ་ཀླུ་གཞོན། རེ་གཅིག་པ་ཞིང་བ། རེ་གཉིས་པ་གྲགས་སྦྱིན།
རེ་གསུམ་པ་འོད་སྲུངས། རེ་བདུན་པ་དགེ་འདུན་སྲུངས། རེ་བརྒྱད་པ་པདྨ་
ལྡན། རེ་དགུ་བ་ཆོས་རྒྱལ་རབ་གནས། བདུན་ཅུ་བ་ཉི་མ་གུང་བ། དོན་
གཅིག་པ་ཤ་ནའི་གོས་ཅན། དོན་གཉིས་པ་ཉེར་སྦས། དོན་གསུམ་པ་ཀླུ་ལ་
སྤྲིངས་པ། དོན་བཞི་བ་ས་གཞི་ཕུལ་བ། དོན་ལྔ་བ་རྟེན་འབྲེལ་བཅུ་གཉིས།
དོན་དྲུག་པ་བི་དུ་ར། དོན་བདུན་པ་ཀེ་ན་ཡ་ཀ དོན་བརྒྱད་པ་བརྒྱ་བྱིན་ལྷུང་
བ། བརྒྱད་ཅུ་བ་རབ་བཟང་། གྱ་གཅིག་པ་རྒྱུའི་མཆོག གྱ་གཉིས་པ་དམྱལ་
བ་མངོན་ལྡན། གྱ་གསུམ་པ་སྒྲ་གཅན་ཟིན། གྱ་བཞི་བ་སྦྲང་རྩི་དབྱངས། གྱ་
བདུན་པ་པད་ཅན། གྱ་དགུ་བ་ཆོས་སྲེད། དགུ་བཅུ་བ་ནོར་ཅན། གོ་གསུམ་
པ་མ་ག་དྷ། གོ་བཞི་བ་གྲགས་པའི་བཤེས་གཉེན། བརྒྱ་དང་ལྔ་བ་རི་བ་ཏིའི་
ཡལ་འདབ་རྣམས་མངོན་པར་རྫོགས་པར་སངས་རྒྱས་པ་འབྲས་བུའི་མཛེས་པ་
ལ་སྦྱར་བ་ཡིན་ནོ། ། དེ་ཡང་སངས་རྒྱས་བཅོམ་ལྡན་འདས་ཀྱིས་གདུལ་བྱའི་
ཉོན་མོངས་བརྒྱད་ཁྲི་བཞི་སྟོང་ལ་གཉེན་པོ་ཆོས་ཀྱི་ཕུང་བོ་བརྒྱད་ཁྲི་བཞི་སྟོང་
གསུངས་པའི་དོན་འདུལ་བའི་སྡེ་སྣོད་དང་། མངོན་པའི་སྡེ་སྣོད། མདོ་སྡེའི་



བོད་ཀྱི་སྔ་དར་རྩོམ་རིག
283
སྡེ་སྣོད་བཅས་སྡེ་སྣོད་གསུམ་དུ་བསྡུས་ནས་བསྟན་པ་ཡིན་ནོ་ཞེས་ གསུངས་
སོ། །
གསུམ། སྙན་ངག་དཔག་བསམ་འཁྲི་ཤིང་གི་རྩོམ་སྟངས་ཁྱད་ཆོས།
སྙན་ངག་མཁན་པོ་དགེ་བའི་དབང་བོ་དང་དེའི་སྲས་སུ་གྱུར་པ་ཟླ་བའི་
དབང་བོ་རྣམ་པ་གཉིས་ཀྱིས་སྙན་ངག་དཔག་བསམ་འཁྲི་ཤིང་འདི་ཉིད་རྒྱ་གར་
ལྷོ་ཕྱོགས་པའི་སྙན་ངག་གི་ལུགས་ཏེ། འཇམ་པའི་ཡི་གེ་མང་ཞིང་རྩུབ་པའི་ཡི་
གེ་ཡང་ཉུང་ཙམ་བསྲེས་པ་སྟེ་སྦྱར་བ་དང་གཅིག བརྗོད་བྱ་རྗོད་བྱེད་གཉིས་
ཀ་འཇིག་རྟེན་ན་ཡོངས་སུ་གྲགས་པའི་དོན་ཅན་གཙོ་བོར་སྦྱར་བས་གོ་སླ་བ་
ཉིད་དེ་རབ་དྭངས་དང་གཉིས། ཚིགས་བཅད་གང་ལ་འཇམ་རྩུབ་ཀྱི་ཡི་གེ་དོ་
མཉམ་ཞིང་ཕྱོགས་སུ་མ་ལྷུང་བ་ཞིག་གམ་ཡང་ན་འཇམ་ན་འཇམ་པར་མཉམ།
རྩུབ་ན་རྩུབ་པར་མཉམ། བསྲེས་ན་བར་མར་མཉམ་པ་ཅན་ཏེ་མཉམ་ཉིད་དང་
གསུམ། རྐང་བའམ་ཚིག་ལ་ཡི་གེ་དང་སྐྱེ་གནས་དང་བརྩེགས་པ་སོགས་ཅི་
རིགས་པའི་སྒྲ་མཚུངས་ཉེ་བར་ཐོས་པའི་ཉམས་དང་ལྡན་པ་སྟེ་སྙན་པ་དང་བཞི།
འཇམ་པའི་ཡི་གེ་ཤས་ཆེ་ཞིང་ངག་ནས་རང་ཤུགས་ཀྱིས་བརྗོད་བདེ་བ་སྟེ་ཤིན་
གཞོན་དང་ལྔ། བརྗོད་བྱ་གང་ཡིན་པ་དེའི་རྗོད་བྱེད་ཀྱི་ཚིག་ཐོས་མ་ཐག་ཏུ་
སྒྲའམ་དོན་ལ་བརྟེན་ནས་རྟོགས་པ་ལས་སླར་བརྟག་ཅིང་དཔྱད་མི་དགོས་པ་སྟེ་
གསལ་བ་དང་དྲུག བསྔགས་པའི་ཚིག་སྦྱོར་འགའ་ཞིག་བརྗོད་པས་གཞན་
ལས་ཁྱད་པར་དུ་འཕགས་པའི་ཡོན་ཏན་ཡོད་པར་ཤུགས་ཀྱིས་གོ་ནུས་པ་ཅན་ཏེ་
རྒྱ་ཆེ་བ་དང་བདུན། ཡི་གེའི་འཇམ་རྩུབ་དོ་མཉམ་ཞིང་བྱེད་འབྲེལ་སོགས་
བསྡུས་པའི་ཚིག་སྡུད་མང་བ་ཅན་ཏེ་བརྗིད་པ་དང་བརྒྱུད། སྐྱེ་བོ་ཚང་མའི་རྣ་
བར་འགྲོ་ཞིང་དེ་ཙམ་འུད་མི་ཆེ་བར་རན་པར་སྨྲས་པ་སྟེ་མཛེས་པ་དང་དགུ།
དངོས་པོ་གཞན་གྱི་ཆོས་གང་ཡང་རུང་བ་ཞིག་ཆོས་ཅན་གཞན་བཏགས་པ་བ་
ཞིག་ལ་གདོག་མ་འགྱུར་བར་འགོད་པ་སྟེ་ཏིང་ངེ་འཛིན་དང་བཅུ་བཅས་ཀྱི་སྲོལ་
ལྟར་བརྩམས་པ་ཡིན་པས། བོད་དུ་འགྱུར་བའི་སྙན་ངག་འདི་ཉིད་ཀྱི་རྗོད་བྱེད་



ན་
284 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཚིག་ལའང་རྒྱ་གར་ལྷོ་ཕྱོགས་ བ་དནྡྷའི་སྙན་ངག་གི་རྩོམ་སྟངས་ཁྱད་ཆོས་མ་
ཉམས་པར་ ཐོན་ཡོད་པ་དང༌། སྙན་ངག་གི་ རྒྱུན་ གྱིས་ བརྒྱན་ པ་འོས་ ཤིང་
འཚམ་པ། སྡེབ་སྦྱོར་ལེགས་ཤིང་ཚིག་གི་གཅོད་མཚམས་གསལ་བས་རྣ་བར་
འཇེབས་ཤིང་དབང་འཕྲོག་ལ་གོ་སླ་བའི་ཁྱད་ཆོས་ལྡན་ཕྱིར། རང་ཅག་གི་སྔོན་
བྱོན་མཁས་པ་དག་གིས་ཀྱང་། རྟོགས་བརྗོད་རིན་པོ་ཆེ་དཔག་བསམ་འཁྲི་ཤིང་
འདི་ཉིད་བརྗོད་བྱ་དོན་དང་འབྲེལ་བས་རྟོགས་སླ། རྗོད་བྱེད་རྒྱུན་དང་འབྲེལ་
བས་རྣ་བར་སྙན། ཚིག་རྐང་སྡེབ་སྦྱོར་དང་འབྲེལ་བས་གཅོད་མཚམས་ཕྱེད།
མིང་མངོན་བརྗོད་དང་འབྲེལ་བས་ངོ་མཚར་བ་སྟེ་ཁྱད་ཆོས་བཞི་དང་ལྡན་པ་
ཡིན་པས་ཕུན་སུམ་ཚོགས་སོ་ཞེས་གསུངས་སོ། ། གཤམ་དུ་སྙན་ངག་དཔག་
བསམ་འཁྲི་ཤིང་གི་རྩོམ་སྟངས་ཁྱད་ཆོས་སམ་སྒྱུ་རྩལ་གྱི་རང་བཞིན་རྣམ་པ་
བཞིའི་སྒོ་ནས་ཉམས་སུ་བཞེས་པར་བྱའོ། །
(1)སངས་རྒྱས་བཅོམ་ལྡན་འདས་ཀྱི་སྐུ་གསུང་ཐུགས་གསུམ་གྱི་ཡོན་
ཏན་དང་། རྨད་བྱུང་མཛད་འཕྲིན་ལ་བསྔགས་བརྗོད་ཀྱི་མེ་ཏོག་གཏོར་བ་ནི།
དཔེར་ན། ཡལ་འདབ་བདུན་པ་མུ་ཏིག་འཁྲི་ཤིང་གི་རྟོགས་པ་བརྗོད་པ་ལས།
སྐྱེས་དང་འཆི་བའི་ཉོན་མོངས་ཀྱིས་བཏབ་གདུང་བ་དྲག་པོ་རབ་རྒྱས་
དག ། མི་བཟད་ཡུལ་ནི་གཡོ་བའི་སྦྲུལ་གྱི་འཕྲེང་བས་དཀྲིས་ཤིང་དཀྲུགས་
གྱུར་པ། ། རབ་རིབ་རབ་རྒྱས་རབ་རྨོངས་ཕུག་གི་ཁང་བ་འདི་ལས་ཕྱིར་ཐོན་
ལ། ། སངས་ རྒྱས་ཆོས་ལ་སྐྱབས་ སུ་ སོང་ཞིག་དེར་ནི་སྲིད་ལ་འཇིགས་ པ་
རེད། །
ཅེས་དང་། ཡལ་འདབ་བཅུ་བཞི་བ་ཆོ་འཕྲུལ་གྱི་རྟོགས་པ་བརྗོད་པ་ལས།
དེར་ནི་བཅོམ་ལྡན་ཞལ་གྱི་པདྨ་མཆུ་ཡི་འདབ་དམར་ཞིང་། ། འོད་ཟེར་
དཀར་བས་ཀུན་དཀྲིས་ སོ་ཡི་གེ་སར་རྫོགས་པ་ལས། ། བསོད་ནམས་ཀྱིས་
གཙང་ཤིན་ཏུ་མངར་བའི་གསུང་གི་སྦྲང་རྩི་ནི། ། རང་ཉམས་དང་མཐུན་དམ་
པའི་དྲི་བཟུང་སྐལ་དང་ལྡན་པས་འཐུངས། །



བོད་ཀྱི་སྔ་དར་རྩོམ་རིག
285
ཞེས་དང༌། ཡལ་འདབ་བཞི་བཅུ་རྩ་གསུམ་པ་གསེར་མདོག་གི་རྟོགས་པ་
བརྗོད་པ་ལས།
བསམ་གཏན་ལ་ཆགས་གཡོ་མེད་སྤྱན་ལྡན་མཛེས་སྡུག་རྫོགས་པའི་རྒྱུ་
མཚོ་སྟེ། ། ཤངས་ཀྱི་རྒྱུད་ནི་ཡངས་ཤིང་དྲང་བོ་ཟམ་སྟེགས་དག་ཏུ་གྱུར་པ་
ཡིན། ། རབ་བརྐྱང་མཛེས་ལྡན་གྱིས་རྒྱུན་སྟོང་བའི་སྙན་གྱི་ཞགས་པ་མངོན་
དགའ་སྟེ། ། མཛེས་པ་ཉིད་ཀྱིས་མཁས་རྣམས་ནང་དུ་ཞི་བ་ཅི་ཡང་རྒྱས་པར་
བྱེད། ། ཟླ་ཟེར་ལྟར་མཛེས་དེ་ནི་ལག་ གཉིས་ གླང་ཆེན་ལག་པའི་རྣམ་པ་
དང༌། ། སྣང་བ་རབ་རྒྱས་དབུ་ལ་ལྷན་སྐྱེས་རབ་བཀྲུས་རང་བཞིན་ནོར་བུ་
དང༌། ། ལག་མཐིལ་དུ་སོན་རི་མོ་དུང་དང་ རྒྱལ་མཚན་ཆུ་སྐྱེས་འཕྲེང་བ་
དང༌། ། ཞི་བའི་རང་བཞིན་རྒྱལ་སྲིད་ཆེན་པོ་ལ་འོས་མཚན་ཉིད་རྣམ་པར་
འཛིན། ། ཐུབ་ཆེན་རྣམས་ཀྱིས་མངོན་པར་འདོད་པ་སྐྱེད་བྱེད་དེ་ཡིས་ནི། །
རང་བཞིན་མངོན་པར་འདོད་པའི་རྟག་པ་ཀུན་དང་བྲལ་བ་ཉིད། ། དྲན་པའི་
ས་གཞི་བག་མེད་གནས་ནི་ལྷག་མ་མེད་པར་བྱས། ། ཆགས་པ་རབ་ཏུ་བཏང་
བའི་མཆུ་ནི་རབ་ཏུ་དམར་དང་བཅས། ། གྲོལ་བ་ལྷག་པར་འགྲོགས་པའི་
མཛའ་གཅུགས་དང་ལྡན་བྱམས་པ་དག་ནི་ཡིད་ལ་ཉལ། ། བཟོད་པ་དེ་ཡི་རང༌
བཞིན་བྱེད་ཅིང་བརྩེ་བ་སྙིང་ལ་དམ་དུ་མཉམ་པར་སྦྱོར། ། ཡིད་འོངས་མང་བོ་
ལ་ཆགས་ཀུན་གྱི་བསམ་པ་རྒྱས་བྱེད་སྔོན་མེད་ཐུབ་པ་ནི། ། དེ་ཡི་ཞི་བ་སྔོན་
མེད་བདག་ཉིད་ཆགས་བྲལ་སྙིང་བོ་ཅན་ནི་ལེགས་པར་མཚོན། །
ཞེས་པ་ལྟ་བུའོ། །
(2 )སྤྱིར་འཇིག་རྟེན་གྱི་ཁམས་སུ་སྲིད་པའི་བདེ་འབྱོར་ཐམས་ཅད་རྩྭ་
འགོའི་ཟིལ་བ་བཞིན་མི་རྟག་ལ། འགྲོ་བ་མི་ཡི་ལང་ཚོ་དང་ཚེ་སྲོག་ཀྱང་ནམ་
མཁའི་འཇའ་ཚོན་བཞིན་སྐད་ཅིག་སྐད་ཅིག་ཙམ་གྱི་ཡུན་ལ་འཇིག་པ་དང་རྒུད་
པར་འགྱུར་ཞིང་། འགྲོ་བ་མི་ཡི་བདེ་སྡུག་དང་དབུལ་ཕྱུག་སོགས་ཀྱང་སྐྱེ་བ་
སྔོན་མ་སྔོན་མར་བྱས་པའི་དགེ་སྡིག་ལེགས་ཉེས་ཀྱི་བྱེད་ལས་ཁོ་ན་ལ་རག་ལས་



286 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པ་ཡིན་ཕྱིར། ཅི་ནས་ཀྱང་རང་རྒྱུད་ན་དུག་སྦྲུལ་བཞིན་འཁྱིལ་བའི་ཉོན་མོངས་
དུག་ལྔ་ཡིས་རྣམ་པར་བསྐུལ་བའི་ཉེས་ལྟུང་དང་མི་དགེ་བའི་བྱེད་ལས་དང་
བསམ་སྦྱོར་ཐམས་ཅད་ཀུན་ནས་སྤངས་ཏེ། ལས་རྒྱུ་འབྲས་ལ་བརྩི་འཇོག་དང་
དཀོན་མཆོག་གསུམ་ལ་རྩེ་གཅིག་གིས་སྐྱབས་སུ་རེ་ནས། གཏན་དུ་བདེ་བའི་
དགེ་བཅུའི་ལས་ལ་བརྩོན་དགོས་པ་དང་དམ་པའི་ཆོས་ལ་གཞོལ་དགོས་པའི་
སློབ་གསོ་དང་རྟིང་སྐུལ་གནང་བ་ནི། དཔེར་ན། ཡལ་འདབ་བདུན་པ་མུ་
ཏིག་འཁྲི་ཤིང་གི་རྟོགས་པ་བརྗོད་པ་ལས། །
སྐྱེས་བུ་རྣམས་ཀྱི་དཔྲལ་བ་ཡངས་པའི་རྡོ་ཡི་གླེགས་བུ་ལ། ། བདེ་མེད་
ལས་ཀྱི་སྤྲུལ་བ་གསལ་བའི་རྟགས་ཅན་གཟོང་དག་གིས། ། སྐྱེ་དང་འཆི་བར་
རབ་སྤྲོས་ཡི་གེ་དག་ཏུ་བཀོད་གྱུར་པ། ། འདི་དག་རྣམས་ནི་ལག་པས་ཡོངས་སུ་
ཕྱིས་པས་བསྐྱོད་པ་མིན། །
ཞེས་དང༌། ཡལ་འདབ་དགུ་བ་མེས་སྐྱེས་ཀྱི་རྟོགས་པ་བརྗོད་པ་ལས།
རྩོད་དང་འཐབ་མོ་རྨོངས་དང་ཆགས་པ་ཆེན་པོ་རྗེས་སུ་འབྲང་བའི་ལྟས་
ངན་ནོར་གྱིས་ཅི། ། རྒུད་པ་བརྒྱར་ལྟུང་ཡང་དག་ཆགས་པས་ནད་སྐྱེད་འབྲལ་
བར་འགྱུར་བའི་ལོངས་སྤྱོད་དག་གིས་ཅི། ། ཡིད་ཉམས་གཡོག་ལ་མི་བདག་
ཁེངས་པ་ཐོབ་པའི་མངོན་པའི་ང་རྒྱལ་དག་གིས་ཅི། ། འདིར་ནི་ཆགས་བྲལ་ཁོ་
ན་འཇིག་དུས་འཇིགས་པར་ནད་མེད་ལོངས་སྤྱོད་དག་ཏུ་འོས་པ་ཡིན། །
ཞེས་དང༌། ཡལ་ འདབ་ བཅུ་ གཉིས་ པ་ འཕགས་ སྐྱེས་ པོའི་ རྟོགས་ པ་
བརྗོད་པ་ལས། །
ལོངས་སྤྱོད་རྦ་རླབས་དག་དང་མཚུངས་ཤིང་རི་དྭགས་འཇིགས་པའི་མིག་
ལྟར་གཡོ། ། དཔལ་འབྱོར་སྐད་ཅིག་ མཚོན་བྱ་སྐྱེ་བའི་ཆུ་གཏེར་རྣམ་པར་
གསལ་བའི་གློག ། ལུས་ཀྱི་པདྨར་ལང་ཚོ་གསར་བའི་ཉི་འོད་གཞོན་ནུ་དམར་
བ་གཡོ། ། སྲོག་གི་ ཐིགས་པ་སྲེད་པའི་མྱ་ངམ་ཐང་ལ་མྱུར་དུ་འཇིག་པར་
འགྱུར། །



བོད་ཀྱི་སྔ་དར་རྩོམ་རིག་
287
ཞེས་དང་། བརྒྱ་རྩ་བཞི་བ་རི་བོང་གི་རྟོགས་པ་བརྗོད་པ་ལས།
བུད་མེད་ལྕགས་སྒྲོག་མུ་ཅོར་བཟོད་དཀའ་བུ་ཡི་ཞགས་པ་དང་། །
གཡོག་འཁོར་གྱིས་དཀྲིགས་བརྟན་པའི་གཉེན་གྱི་དྲ་བ་དང་། ། མི་བསྲུན་
ཚོགས་པའི་ནད་དང་བློ་ངན་གྱིས་བཅིངས་མུན་ཆེན་ཅན། ། བཏང་བའི་ཁྱིམ་
ལ་བློ་ལྡན་སུ་ཞིག་སླར་ཡང་རེག་པར་བྱེད། །
ཅེས་དང་།
སྣ་ཚོགས་འབྲལ་བའི་མྱ་ངན་སྡུག་པོས་ཡང་ཡང་རྨོངས་པ་སྐྱེད་པར་
བྱེད། ། ནོར་ནི་ལན་ཚྭའི་ཟས་རྣམས་དག་གིས་སྲེད་པ་མཆོག་ཏུ་ཡོངས་སུ་
སྤེལ། ། མི་བཟད་ཡུལ་ལ་ཆགས་པ་གོམས་པས་སེམས་ནི་བླུན་པར་བྱས་གྱུར་
པ། ། ཉོན་ མོངས་ ཞིང་ གི་ ཁྱིམ་ན་ གནས་ པ་ རྣམས་ ཀྱི་ དགེ་ བ་ ཟད་ པར་
འགྱུར། །
ཞེས་དང༌།
སྐྱེ་བོ་མེད་པའི་ནགས་སུ་ཞི་བའི་ཁྱད་པར་དག་གིས་ཚིམ་པ་རྣམས། །
ཡུལ་གྱི་ལོངས་སྤྱོད་ལ་ཆགས་ཆང་གིས་བློ་གྲོས་མྱོས་ཤིང་གཡོ་མི་འགྱུར། །
མཛའ་བོ་དང་བྲལ་དུ་བ་རྒྱས་པས་མིག་ནི་མཆི་མས་འཁྲུགས་མི་འགྱུར། །
གཟིར་དང་ འཐབ་ མོ་ ཁྲོ་ དང་ གདུང་ བའི་ ཚོགས་ རྣམས་ དག་ གིས་ སྲེག་ མི་
འགྱུར། །
ཞེས་དང་། ཡལ་འདབ་བཅུ་བཞི་བ་ཆོ་འཕྲུལ་གྱི་རྟོགས་པ་བརྗོད་པ་ལས།
དཔལ་འབྱོར་གཡོ་ཞིང་ལང་ཚོ་ཉིད་ཀྱང་རྒ་བར་རྗེས་སུ་འགྲོ། ། ལུས་
ཀྱང་གནོད་པའི་ཚོགས་རྣམས་དག་གི་གནས་ཉིད་གྱུར་པ་ཡིན། ། སྲོག་ནི་ངན་
པའི་ལུས་ཀྱི་ཁྱིམ་གྱི་ཡུད་ཙམ་མགྲོན་ཡིན་པས། ། ཆོས་ཀྱི་རང་བཞིན་རྟག་ཏུ་
སྐྱེད་ལ་རབ་ཏུ་འབད་པར་མཛོད། །
ཅེས་པ་ལྟ་བུའོ། །
(3)འཇིག་རྟེན་མི་ཡི་འཚོ་བའི་བརྒྱུད་རིམ་དང༌། འཚོ་ཞིང་རོལ་བའི་



288 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འགྲོ་བ་མིའི་རིགས་ཀྱི་དགེ་སྡུག་དང་ལེགས་ཉེས་ཀྱི་བྱེད་ལས་སམ་སྤྱོད་ཚུལ་
རྣམས་གཅིག་བསྡུས་ཀྱི་རང་བཞིན་དང༌། ཀུན་ཁྱབ་ཀྱི་རང་བཞིན། ཆོས་ཉིད་
ཀྱི་རང་བཞིན་དང༌། གཏན་ཚིགས་ཀྱི་རང་བཞིན་ལྡན་པའི་ལེགས་བཤད་དུ་
བརྩམས་ནས། འགྲོ་བ་མི་རྣམས་ཅིས་ཀྱང་འཇིག་རྟེན་མི་ཆོས་དང་དམ་པའི་ལྷ་
ཆོས་ལ་གཞོལ་དགོས་པའི་གོ་བ་བསྐོན་ཞིང་སློབ་གསོ་གནང་བ་ནི། དཔེར་ན།
ཡལ་འདབ་བཞི་བཅུ་རྩ་གཅིག་པ་ཨུ་ཏྲ་ཡ་ནའི་རྟོགས་པ་བརྗོད་པ་ལས། །
གང་ན་ཉི་མས་མུན་པ་སྤྲོ་བྱེད་གང་ན་ཟླ་བ་མེ་ཆར་འབེབས། ། གང་ན་
བདུད་རྩི་ལས་ནི་རབ་དྲག་ནག་པོ་བརྩེགས་པ་རབ་གསལ་སྐྱེ། ། གང་ན་སྐྱོབ་
བྱེད་མི་ཡི་བདག་པོས་སྐྱེ་རྒུ་རྣམས་ཀྱི་སྲོག་འཚོ་འཕྲོག ། ཉེར་འཚེ་ཆེ་བ་རབ་
རྒྱས་དེ་ན་ཆོ་ངེ་དག་ནི་སུ་ཞིག་ཉན། ། ཞི་བ་ཞི་བར་མི་འགྱུར་བཟོད་པ་ཉིད་ནི་
ཉེ་བར་ཟད་མི་འགྱུར། ། ཁྲོ་བ་རྩུབ་མོའི་སྐྱོན་རྣམས་དག་གིས་བློ་གྲོས་ལ་ཡང་
རེག་མི་འགྱུར། ། ངན་སེམས་ཟུག་རྔུ་དང་མཚུངས་ཡིད་ལ་མི་གནས་དམ་པ་
རྣམས་དག་ལ། ། འཇིག་རྟེན་ན་ནི་སྐྱེ་བོ་ངན་པ་རྣམ་པར་སྤངས་ལས་བདེ་
གཞན་མེད། །
ཅེས་དང་། ཡལ་འདབ་བཞི་བཅུ་རྩ་བརྒྱད་པ་དོན་ཀུན་གྲུབ་པའི་རྟོགས་
པ་བརྗོད་པ་ལས།
རིན་ཆེན་འབྱུང་གནས་རབ་རྒྱས་ཕ་རོལ་མེད་པ་དེ་སྲིད་ཆུ་ཡིས་དཀྲིགས་
གྱུར་ཅིང༌། ། བྱེད་པོའི་བདེ་བླག་སྟོབས་ལས་རྦ་རླབས་འཕྲེང་བས་མཁའ་ལ་
དགོད་པ་ཉིད་དུ་ཐོས། དམ་པ་རྣམས་ཀྱི་མཐུ་ནི་ཆེན་པོའི་བདག་ཉིད་གཞལ་
མེད་ཅི་ཡང་ཟབ་པ་སྟེ། ཡ་མཚན་གནས་གང་བསམ་པའི་ཆོ་ག་དག་ལ་བློ་ནི་
མཐའ་རུ་རྒྱལ་བར་བྱེད། །
ཅེས་དང་། ཡལ་འདབ་ལྔ་བཅུ་རྩ་གསུམ་པ་ལེགས་བཤད་འཚོལ་བའི་
རྟོགས་པ་བརྗོད་པ་ལས། །
མཁས་པ་ཉིད་ནི་མེད་ན་བློ་གྲོས་རྣམ་ཉམས་མི་རྣམས་འཚོ་བ་དོན་ཡོད་



བོད་ཀྱི་སྔ་དར་རྩོམ་རིག
289
མིན། ། མཚུངས་མེད་རྒྱས་པའི་སྙན་ངག་མེད་ན་མཁས་པ་ཉིད་ནི་ནེ་ཙོའི་ཀློག་
པ་དང་མཚུངས། ། སྙིང་ལྡན་རྣམས་ཀྱིས་ནང་གི་དེ་ཉིད་དཔྱོད་པ་མེད་ན་རབ་
མཛེས་སྙན་ངག་ནི། ། སྟོང་བ་ཉིད་དེ་དབེན་སའི་ཁྲོན་པའི་མར་མེ་བཞིན་དུ་
བསྟེན་པར་འགྱུར། །
ཞེས་དང་། ཡལ་འདབ་ལྔ་བཅུ་རྩ་ལྔ་བ་ཐམས་ཅད་སྟེར་བའི་རྟོགས་པ་
བརྗོད་པ་ལས།
གདུག་པའི་ ལས་ནི་སོག་ལེ་ བཞིན། ། དྲང་ བོ་ གཅོད་ལ་ མཁས་ གྱུར་
ཅིང་། ། རང་བཞིན་གྱིས་ནི་འཁྱོག་པ་ཡི། ། གདུག་པའི་བདག་ཉིད་ཅི་མི་
བྱེད། ། གང་གི་མཚོན་གྱིས་མི་ནུས་དེ་དག་ཀྱལ་ཀའི་ཚིག་གིས་འཇོམས་པར་
བྱེད། ། གང་ཞིག་བརྗོད་པར་མི་ནུས་ ཅི་ཡང་དེ་དག་ འཕྲལ་ ལ་ སྒྲུབ་ པར་
བྱེད། ། གང་ཞིག་བྱ་བར་མི་ནུས་དེ་དག་ཀྱང་ནི་ཡིད་ཀྱིས་སེམས་པར་བྱེད། །
མ་བསྡམས་གླང་བོ་དག་གི་སྤྱོད་པས་ངོ་མཚར་ཐམས་ཅད་རྒྱས་པར་བྱེད། །
ཅེས་དང་། ཡལ་འདབ་དྲུག་ཅུ་རྩ་བཞི་བ་ནོར་བཟང་གི་རྟོགས་པ་བརྗོད་
པ་ལས། །
མངོན་པར་ཞེན་པ་ཤིན་ཏུ་བརྟན་ལྡན་གཞན་གྱི་གནོད་པས་ཆུ་བཞིན་
འཁྲུག ། ཡོན་ཏན་བརྒྱ་ཕྲག་ གིས་ཀྱང་མི་མགུ་ཤིན་ཏུ་འགལ་བའི་བློ་ཅན་
རྣམས། ། རྒྱ་ཆེ་མཚར་ལ་སྨྲ་བཅད་འཛིན་ཅིང་དམ་པ་བསྟོད་ལ་དགོད་པར་
བྱེད། ། གྲགས་པ་མཆོག་ལ་བཞིན་དག་ལོག་ཅིང་འགལ་བ་བརྗོད་པ་ཉིད་དུ་
གྱུར། །
ཅེས་དང་། ཡལ་འདབ་བཅུ་བཞི་བ་ཆོ་འཕྲུལ་གྱི་རྟོགས་པ་བརྗོད་པ་ལས།
སྡིག་པའི་ཐ་བ་ཐོང་ལ་བསོད་ནམས་དག་གིས་ས་བོན་ཐོབ། ། ཁོན་ནི་
ཡོངས་སུ་དོར་ལ་ཞི་བའི་བདེ་བ་བསྟེན་པར་བྱོས། ། འཆི་བའི་དུག་ནི་ཉམས་
བྱེད་ཡེ་ཤེས་བདུད་རྩི་འཐུངས་ཤིག་དང་། ། དགེ་བའི་གྲོགས་པོར་གྱུར་པའི་
ལུས་འདི་རིང་བོར་མི་གནས་སོ། །



290_ བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཞེས་པ་ལྟ་བུའོ། །
(4) སྨིན་ལེགས་ གཞོན་ནུ་རྣམས་ཀྱི་ལང་ཚོའི་བྱད་གཟུགས་དང་།
ལང་ཚོའི་འཁྲིལ་བག ལང་ཚོའི་འཇོ་སྒེག་དང་ལང་ཚོའི་མཛེས་སྡུག་དང༌།
གཞོན་ནུ་མ་རྣམས་ཀྱིས་ཕོ་སྐྱེས་ལ་རྣམ་པར་བཅངས་པའི་མཛའ་གཅུགས་དང་
ཆགས་ཞེན། བརྩེ་དུང་དང་འཕྲེང་སེམས་ཞིབ་འབྲི་མཛད་པ་ནི། དཔེར་ན།
ཡལ་འདབ་བཅུ་གཅིག་པ་མཛེས་དགའ་བོའི་རྟོགས་པ་བརྗོད་པ་ལས།
གང་དེའི་རབ་ཏུ་འདར་ཞིང་གཡོ་བའི་ཚིག་གིས་འགྲོ་བར་མི་བྱ་ཞེས་སྨྲས་
ཤིང་། ། བླ་མའི་སྐྱེ་བོ་གནས་ཚེ་གང་ཞིག་རླུང་ཡབ་དོར་ཏེ་ཐུ་བ་ནས་ཀྱང་
བཟུང་། ། གང་ཞིག་རྐང་བས་ས་ལ་འདྲི་ཞིང་མཐོང་བ་མིན་ཡང་བདག་ལ་ཟུར་
མིག་མཚོན། ། དགག་པ་མཆོག་ཏུ་མཛེས་པའི་རིམ་པ་དེ་ཡིས་བདག་གི་དེ་ཡིས་
བསྡམས། ། ཡིད་འཕྲོག་རི་དྭགས་མིག་ནི་བུང་བ་གཡོ་བའི་ཁྱབ་པའི་ཨུཏྤལ་
འཁྱིལ་བ་བཞིན། ། འཇོ་སྒེག་ཆུ་གཏེར་འགྲམ་དུ་བྱུ་རུའི་ནགས་ལྟར་མཆུ་ནི་
བིམ་པའི་འོད་རབ་གསལ། ། གང་ཡང་ཁ་ཡི་འོད་དེ་སྐྱོན་མེད་བདུད་རྩིའི་ཟེར་
གྱི་དོན་མཐུན་དག་གི་ལམ། ། མཛེས་མ་ལུས་ནི་ངོ་མཚར་སྙིང་བོ་རི་མོའི་ལམ་
དུ་ཇི་ལྟར་འགྲོ་བར་འགྱུར། །
ཞེས་དང་། ཡལ་འདབ་ཉེར་ལྔ་བ་མངོན་པར་འབྱུང་བའི་རྟོགས་པ་
བརྗོད་པ་ལས། །
ཟླ་བའི་འོད་ཀྱིས་རྒྱགས་པའི་རང་བཞིན་མཚན་མོ་ལང་ཚོ་རྒྱས་པ་འདི་ལ་
ནི། ། འདི་དག་མིག་རྣམས་གཉིད་ཀྱི་རྒྱ་ཡིས་ངེས་བྱས་གོས་རྣམས་མལ་སྟན་
དག་ལ་ལྷུང་། ། རྨི་ལམ་གྱིས་བསྐྱེད་རིགས་པ་མིན་པའི་ཚིག་སྨྲ་སྐྲ་ཡིས་ཕྲག་པ་
ཀུན་ཏུ་གཡོགས། ། མྱོས་པའི་དབུགས་ཀྱི་རླུང་གིས་བསྐྱོད་པའི་མར་མེ་དག་ནི་
ངོ་མཚར་གྱུར་པ་བཞིན། །
ཞེས་དང་། ཡལ་འདབ་བརྒྱ་རྩ་བརྒྱད་པ་སྤྲིན་གྱི་བཞོན་པའི་རྟོགས་པ་
བརྗོད་པ་ལས།



བོད་ཀྱི་སྔ་དར་རྩོམ་རིག
291
ཡིད་སྲུབས་བཀའ་ཡི་ཡུལ་དུ་གྱུར་པ་དེས། ། ཀུན་རྟོག་པིར་གྱིས་མདུན་
དུ་རི་དྭགས་མིག ། ཡང་ཡང་མངོན་བྲིས་མིག་ནི་གཡོ་མེད་གྱུར། ། དེ་ནས་མེ་
ཏོག་རྡུལ་དང་རྡུལ་གྱིས་གང་། །
ཞེས་དང་།
དེར་ནི་གློ་བུར་འདར་ཞིང་གཡོ་ལྡན་སྒྲ་དག་སྒྲོགས་པར་བྱེད་པའི་འོག་
པག་ལས། ། འཇིགས་པས་རབ་ཏུ་ཞི་བར་བྱེད་བཞིན་ཡང་ཡང་གོས་དག་བྱིན་
ནས་ལྐུགས་པར་བྱས། ། ངོ་ཚས་མི་སྨྲ་དང་ལྡན་བཞིན་དུད་དེ་ཡི་རྣ་བའི་ཨུཏྤལ་
ལྷུང་བ་ལ། ། འཁོར་ཞིང་རྒྱུ་བའི་བུང་བ་རྣམས་ཀྱི་སྒྲ་ཡིས་བདག་ལ་ལེགས་པར་
འོངས་སམ་བྱས། །
ཞེས་དང་།
གྲོགས་མོ་ལུས་ཕྲ་ནུ་མའི་ངོས་ལ་རིན་ཆེན་འཕྲེང་བའི་ཁུར་གྱིས་ཅི་ཞིག་
བྱེད། ། ཁྱོད་ནི་བཀྲ་པར་བརྒྱན་ལ་མཁས་ཏེ་མིག་བཟང་དག་ལ་མིག་སྨན་
འདིས་ཀྱང་ཅི། ། བཞིན་རས་ཟླ་བའི་དཀྱིལ་འཁོར་དག་ལ་ཁྱོད་ཀྱིས་འབད་
ནས་དགའ་བར་བསྒྲུབས་པའི་མཚོན། ། གླ་རྩི་དག་གི་དོག་པ་རྣམས་ནི་དྲི་མ་
ཆགས་པར་བྱེད་པ་འདི་ལ་ལྟོས། །
ཞེས་པ་ལྟ་བུའོ། །



ལེའུ་གསུམ་པ། བོད་ཀྱི་ཕྱི་དར་རྩོམ་རིག
(རྒྱལ་དབང་ལྔ་བ་ནས་དགེ་འདུན་ཆོས་འཕེལ་བར།)



བོད་ཀྱི་ཕྱི་དར་རྩོམ་རིག
295
དོན་ཚན་དང་པོ། སྤྱི་ཚོགས་དང་རྩོམ་རིག་གི་
ལོ་རྒྱུས་མདོར་བསྟན་པ།
དེ་ཡང་བོད་ཀྱི་ཕྱི་དར་རྩོམ་རིག་ནི་ཀུན་གཟིགས་རྒྱལ་དབང་ལྔ་བ་ངག་
དབང་བློ་བཟང་རྒྱ་མཚོ་མཆོག་(1617-1682) ནས་མཁས་དབང་དགེ་
འདུན་ཆོས་འཕེལ་(1903-1951)གྱི་བར་བྱུང་ཞིང་འཕེལ་བའི་རྩོམ་རིག་སྒྱུ་
རྩལ་ལ་ངོས་བཟུང་བ་ཡིན་ཞིང་། ལོ་ངོ་ཉིས་བརྒྱ་ལྷག་འདས་པའི་ལོ་རྒྱུས་ཀྱི་
དུས་སྐབས་འདིའི་རིང་ལ། སྔར་ཅུང་ཟད་བཤད་ཟིན་པ་ལྟར་སྤྱི་ལོ་1642ལོར་
གུ་ཤྲི་བསྟན་འཛིན་ཆོས་རྒྱལ་གྱིས་དབུས་གཙང་ལ་ དྲག་པོའི་དམག་དཔུང་
དྲངས་ནས་གཙང་བ་སྡེ་སྲིད་ཀརྨ་བསྟན་སྐྱོང་དབང་བོའི་སྲིད་དབང་ཡོངས་སུ་
བརླགས་ཏེ། དབུས་ གཙང་ མདོ་སྨད་ དང་ བཅས་ པའི་ བདག་ དབང་ རྒྱལ་
དབང་ལྔ་བར་ཕུལ་བ་དང་དགའ་ལྡན་ཕོ་བྲང་ཞེས་པའི་ཆོས་སྲིད་ཟུང་འབྲེལ་གྱི་
ས་གནས་སྲིད་དབང་བརྟན་པོར་བཙུགས་ནས་དགེ་ལུགས་པའི་གྲུབ་མཐའ་
ཁྱོན་ཡོངས་ནས་ཡར་རྒྱས་གོང་འཕེལ་དུ་སོང་ངོ་། ། རྒྱལ་དབང་ལྔ་བ་ སྐུ་
གཤེགས་རྗེས། བོད་སོག་མཆོད་ཡོན་བར་གྱི་འགལ་བ་དང་འཐབ་རྩོད་མངོན་
གསལ་དང་ཛ་དྲག་ཏུ་གྱུར། སྤྱི་ལོ་1705ལོར་ལྷ་བཟང་ཧན་གྱིས་གཡོ་སྒྱུའི་སྦྱོར་
བ་ལ་བརྟེན་ནས་སྡེ་སྲིད་སངས་རྒྱས་རྒྱ་མཚོ་མཆོག་བཀྲོངས། དེ་ནས་ལྷ་བཟང་
ཧན་གྱིས་ལོ་ངོ་བཅུ་གཉིས་ཀྱི་རིང་ལ་དབུས་གཙང་ལ་དབང་བསྒྱུར། སྤྱི་ལོ་
1717ལོར་སོག་པོ་ཇུན་གར་བ་ཚེ་དབང་རབ་བརྟན་གྱིས་ལྷ་སར་དམག་དྲངས་
ནས་ལྷ་བཟང་ཧན་དང་འཐབ་པས་ལྷ་བཟང་ཧན་ཀུན་ནས་ཕམ་སྟེ་རང་སྲོག་
ཤོར། ཇུན་གར་བ་ཚེ་དབང་རབ་བརྟན་གྱིས་ལོ་ངོ་གསུམ་ཙམ་ལ་བོད་ཀྱི་



296
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དབང་ཆ་བཙན་བཟུང་བྱས་མཐར། མངའ་རིས་སྤྱི་ཁྱབ་ཁང་ཆེན་པོ་བསོད་
ནམས་རྒྱལ་པོ་དང་གཙང་གི་དམག་དཔོན་ཕོ་ལྷ་བ་བསོད་ནམས་སྟོབས་རྒྱས་
ཀྱིས་བོད་ཀྱི་མང་ཚོགས་དང་མཉམ་འབྲེལ་གྱིས་ཇུན་གར་བར་རྒོལ་ལན་སྤྲད་པ་
དང་གོང་མ་ཁཱང་ཤིས་ཀྱང་དམག་དཔུང་མངགས་ཏེ་རམ་འདེགས་མཛད་པར་
བརྟེན། སྤྱི་ལོ་1720ལོར་ཇུན་གར་བ་བོད་ནས་མཐར་བསྐྲད་དོ། །
དེ་ནས་བཟུང་ཁང་ཆེན་པ་བསོད་ནམས་རྒྱལ་པོ་དང་ཕོ་ལྷ་བ་བསོད་
ནམས་སྟོབས་རྒྱས། ང་ཕོད་པ་རྡོ་རྗེ་རྒྱལ་པོ། ལུམ་པ་བ་བཀྲ་ཤིས་རྒྱལ་པོ།
སྦྱར་ར་བ་བློ་གྲོས་རྒྱལ་པོ་བཅས་ཀྱིས་སྲིད་དབང་བཟུང་སྟེ་ལོ་ངོ་བདུན་འདས།
སྤྱི་ལོ་1728ལོར་ཕོ་ལྷ་བ་དང་གོང་མའི་དམག་གིས་གྱེན་ལོག་པ་ང་ལུམ་སྦྱར་
གསུམ་ཁྲིམས་ལ་སྦྱར། དེ་ནས་བཟུང་ཕོ་ལྷ་བ་བསོད་ནམས་སྟོབས་རྒྱས་ཀྱིས་
བོད་ས་གནས་སྲིད་དབང་རྣམ་པར་བསྐྱངས། སྤྱི་ལོ་1747ལོར་ཕོ་ལྷ་བའི་སྲས་
ཆུང་བ་འགྱུར་མེད་རྣམ་རྒྱལ་ཡབ་ཀྱི་གོ་སར་བཞག་ནས་ལོ་ངོ་བཞིའི་རིང་ལ་
སྲིད་བསྐྱངས། སྤྱི་ལོ་1751ལོ་ནས་བཟུང་སྟེ་བོད་ཀྱི་ཆོས་སྲིད་ཀྱི་དབང་ཆ་རྒྱལ་
དབང་ཏཱ་ལའི་བླ་མ་དང་ཨམ་བན་གཉིས་ཐུན་མོང་ནས་འཛིན་དགོས་པའི་སྲོལ་
རྣམ་པར་བཏོད་དོ། ། སྤྱི་ལོ་1757ལོའི་ཟླ་གཉིས་པའི་ཚེས་གསུམ་ཉིན་རྒྱལ་
དབང་བསྐལ་བཟང་རྒྱ་མཚོ་དགོངས་པ་རྫོགས། བོད་སྤྱི་ཚོགས་ཀྱིས་ཨམ་བན་
བརྒྱུད་ནས་གོང་མར་གསེར་སྙན་སྒྲོན། ཟླ4ཚེས5ཉིན་གོང་མས་བཀའ་ཕབ་པ་
ལྟར། དེ་མོ་ཧུ་ཐོག་ཐུ་ངག་དབང་འཇམ་དཔལ་བདེ་ལེགས་རྒྱ་མཚོ་སྡེ་བརྟན་
གླིང་དེ་མོ་རྒྱལ་ཐོག་དང་པོ་ཟླ་5ཚེས་1ཉིན་སྲིད་སྐྱོང་བའི་ཁྲི་ལ་མངའ་གསོལ།
དེས་སྲིད་ཁྲི་ལོ་ཉེར་གཅིག་བསྐྱངས། སྤྱི་ལོ་1777ལོར་དེ་མོ་ཧུ་ཐོག་ཐུ་འཇམ་
དབྱངས་བདེ་ལེགས་རྒྱ་མཚོ་ ལྷ་ལྡན་བསྟན་རྒྱས་ གླིང་དུ་དགོངས་པ་རྫོགས།
དགའ་ཁྲི་ཟུར་ཨེར་ཏི་ནི་ནོ་མོན་ཧན་ཚེ་སྨོན་གླིང་རྒྱལ་ཐོག་དང་པོ་ངག་དབང་
ཚུལ་ཁྲིམས་སྲིད་ཁྲིར་མངའ་གསོལ། དེས་སྔ་ཕྱིར་སྲིད་ལོ་ཉི་ཤུར་བསྐྱངས། སྤྱི་
ལོ་1788དང་སྤྱི་ལོ་1791ལོར། བལ་བོ་གོར་ཁའི་དམག་གིས་སྔ་རྗེས་སུ་བོད་ལ་



བོད་ཀྱི་ཕྱི་དར་རྩོམ་རིག
297
བཙན་འཛུལ་བྱས་ནས་སྐྱིད་གྲོང་དང་རྫོང་དགའ་སོགས་ཀྱི་ ས་གནས་ཁག་
གཅིག་བདག་འཛིན་བྱས། བོད་རིགས་མི་དམངས་ཀྱིས་རྡོག་རྩ་གཅིག་སྒྲིལ་
དང་དཔའ་ངར་ཆེར་བསྐྱེད་ ཀྱིས་ ཆིང་ གོང་ མའི་དམག་དཔུང་དང་ མཉམ་
འབྲེལ་བྱས་ནས་དེ་དག་ཕམ་པར་མཛད། སྤྱི་ལོ་1791ལོར་ཚེ་སྨོན་གླིང་རྒྱལ་
ཐོག་དང་པོ་ངག་དབང་ཚུལ་ཁྲིམས་རྩེ་ཕོ་བྲང་དུ་དགོངས་པ་རྫོགས། རྟ་ཚག་
རྒྱལ་ཐོག་དང་པོ་ཡེ་ཤེས་བློ་བཟང་བསྟན་པའི་མགོན་པོས་ཏཱ་ལའི་འཇམ་དཔལ་
རྒྱ་མཚོའི་ཕྱག་རོགས་གནང་སྟེ་སྲིད་ལོ་བཅུ་བཞིར་བསྐྱངས། 1804ལོར་ཏཱ་
ལའི་སྐུ་ཕྲེང་བརྒྱད་པ་འཇམ་དཔལ་རྒྱ་མཚོ་དགོངས་པ་རྫོགས། རྟ་ཚག་རྒྱལ་
ཐོག་དང་པོ་ཡེ་ཤེས་བློ་བཟང་བསྟན་པའི་མགོན་པོ་སླར་ཡང་ལུགས་གཉིས་ཀྱི་
བདག་པོར་གྱུར། དེས་སྲིད་ལོ་དྲུག་བསྐྱངས། 1808ལོར་ཏཱ་ལའི་སྐུ་ཕྲེང་དགུ་
བ་ལུང་རྟོགས་རྒྱ་མཚོ་མི་འཇིགས་གདོང་ལྔའི་ཁྲིར་མངའ་གསོལ། 1810ལོར་
རྟ་ཚག་དང་པོ་ཡེ་ཤེས་བློ་བཟང་བསྟན་པའི་མགོན་པོ་སྐུ་གཤེགས། 1811ལོར་
ཡོངས་འཛིན་དེ་མོ་བློ་བཟང་བསྟན་འཛིན་འཇིགས་མེད་རྒྱ་མཚོ་སྲིད་སྐྱོང་བར་
བསྐོས་ཏེ། དེས་ཁྲི་ལོ་དགུ་བསྐྱངས། 1819ལོར་བློ་ བཟང་ བསྟན་འཛིན་
འཇིགས་མེད་རྒྱ་མཚོ་སྐུ་གཤེགས། ཚེ་སྨོན་གླིང་རྒྱལ་ཐོག་གཉིས་པ་ངག་དབང་
འཇམ་དབྱངས་ཚུལ་ཁྲིམས་རྒྱ་མཚོ་སྲིད་སྐྱོང་བའི་ཁྲིར་མངའ་གསོལ། ཁོང་
གིས་དབུས་གཙང་ཁུལ་གྱི་ཞིང་ལས་ཐོན་སྐྱེད་ལ་བྱས་རྗེས་ཆེན་པོ་བཞག་ནའང་།
དབང་བསྒྱུར་གྲལ་རིམ་ གྱི་ནང་ཁུལ་མ་མཐུན་པར་ཁོང་ཉིད་ཀྱི་སྒེར་གཞིས་
གཞུང་དུ་བླངས་རྗེས་མེས་རྒྱལ་ནང་ཁུལ་དུ་གནས་དབྱུང་བཏང་། 1845ལོར་
རྭ་སྒྲེང་རྒྱལ་ཐོག་དང་པོ་ངག་དབང་ཡེ་ཤེས་ཚུལ་ཁྲིམས་རྒྱལ་མཚན་སྲིད་ཁྲིར་
མངལ་གསོལ། དེས་ཁྲི་ལོ་བཅུ་གཅིག་བསྐྱངས། །
1855ལོར་གོང་མའི་བཀའ་ལྟར་ཏཱ་ལའི་སྐུ་ཕྲེང་བཅུ་བ་མཁས་གྲུབ་རྒྱ་
མཚོ་མཆོག་གིས་ལུགས་གཉིས་ཀྱི་འགན་བཞེས། འོན་ཀྱང་ཟླ་12ཚེས་24ཉིན་
གློ་བུར་དུ་དགོངས་པ་རྫོགས། དགུང་ལོ་བཅོ་བརྒྱད་ཡིན། དེ་ནས་རྭ་སྒྲེང་



298 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ངག་དབང་ཡེ་ ཤེས་ཚུལ་ཁྲིམས་རྒྱལ་མཚན་གྱིས་ སླར་ཡར་ལུགས་གཉིས་ཀྱི་
འགན་བཞེས། 1860ལོར་ཏཱ་ལའི་སྐུ་ཕྲེང་བཅུ་གཅིག་པ་རྗེ་བཙུན་ངག་དབང་
བློ་བཟང་དཔལ་བཟང་པོ་འཕྲིན་ལས་རྒྱ་མཚོ་གསེར་ཁྲིར་མངའ་གསོལ། རྭ་
སྒྲེང་ངག་དབང་ཡེ་ཤེས་ཚུལ་ཁྲིམས་རྒྱལ་མཚན་གྱིས་རྒྱལ་ཐོག་ཕྱི་མར་སྲིད་ལོ་
བརྒྱུད་བསྐྱངས། དེ་ནས་བོད་ཀྱི་དབང་བསྒྱུར་གྲལ་རིམ་གྱི་ནང་ཁུལ་དུ་སྲིད་
དབང་འཕྲོག་རྩོད་བྱེད་པའི་འཐབ་རྩོད་ཏུ་ཛ་དྲག་ཏུ་གྱུར་ཏེ། རྭ་སྒྲེང་རྒྱལ་
ཚབ་ཀྱིས་སྲིད་དམ་ཁྱེར་ནས་མེས་རྒྱལ་ནང་ཁུལ་དུ་བྲོས་བྱོལ་དུ་སོང་། བཤད་
སྒྲ་དབང་ཕྱུག་རྒྱལ་པོ་སྲིད་ཀྱི་ཁྲིར་བསྐོས། གོང་མས་ཆོ་ལོ་བསྩལ། སྲིད་ལོ་
བཅུ་ཙམ་བསྐྱངས། 1872ལོར་དགའ་ལྡན་ཁྲི་ཟུར་སྐུ་གཤེགས། 1873ལོར་
ཏཱ་ལའི་སྐུ་ཕྲེང་བཅུ་གཉིས་པ་འཕྲིན་ལས་རྒྱ་མཚོ་དགུང་ལོ་བཅོ་བརྒྱད་ལ་ཕེབས་
ཏེ་ལུགས་གཉིས་ཀྱི་འགན་ཡོངས་སུ་བཞེས། 1875ལོར་ཏཱ་ལའི་སྐུ་ཕྲེང་བཅུ་
གཉིས་པ་སྐུ་གཤེགས། རྟ་ཚག་རྗེ་དྲུང་ཧོ་ཐོག་ཐུ་ངག་དབང་དཔལ་ལྡན་ཆོས་
ཀྱི་རྒྱལ་མཚན་ཏེ་ཀུན་གླིང་རྒྱལ་ཐོག་གཉིས་པ་ཁྲི་ལ་བསྐོས། 1879ལོར་ཏཱ་ལའི་
སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོ་གསེར་ཁྲིར་མངའ་གསོལ། སྲིད་སྐྱོང་
རྟ་ཚག་ཏཱ་ལའི་སྐུ་ཕྲེང་གསུམ་པའི་ཡོངས་འཛིན་དུ་བསྐོས། 1886ལོར་སྲིད་
སྐྱོང་རྟ་ཚག་གིས་ཁྲི་ལོ་བཅུ་གཉིས་བསྐྱངས་ཏེ་དགོངས་པ་རྫོགས། དེ་མོ་ཧོ་
ཐོག་ཐུ་ངག་དབང་བློ་བཟང་འཕྲིན་ལས་རབ་རྒྱས་ཏེ་བསྟན་གླིང་དེ་མོའི་རྒྱལ་
ཐོག་གསུམ་པ་སྲིད་སྐྱོང་བའི་ཁྲིར་མངའ་གསོལ། 1895 ལོར་ཏཱ་ལའི་སྲིད་ཞིའི་
ཕོ་བྲང་དུ་རྒྱལ་དབང་ཐུབ་བསྟན་རྒྱ་མཚོས་རྒྱལ་སྲིད་དང་ཆོས་སྲིད་ཀྱི་འགན་
དབང་བཞེས་པའི་མཛད་སྒོ་ཚུགས། 1904ལོར་དབྱིན་ཇིའི་དམག་དཔུང་གིས་
རྒྱལ་རྩེར་བཙན་འཛུལ་བྱས། ཏཱ་ལའི་ཐུབ་བསྟན་རྒྱ་མཚོ་སོག་ཡུལ་དུ་བྲོས་བྱོལ་
ལ་ཕེབས། དགའ་ ལྡན་ ཁྲི་ བ་ བློ་ བཟང་ རྒྱལ་ མཚན་ རྒྱལ་ ཚབ་ ཏུ་ བསྐོས།
1910ལོར་ཟི་ཁྲོན་གྱི་སྐམ་དམག་མདོ་སྨད་གཞུང་ལམ་འབའ་དང་། ལི་ཐང་།
ཚ་བ་རོང་། མཛར་སོགས་བརྒྱུད་ནས་བོད་དུ་བསྐྱོད་དེ། བོད་དམག་བརྒྱ་



བོད་ཀྱི་ཕྱི་དར་རྩོམ་རིག
299
ཕྲག་ལྷག་བསད། ཏཱ་ལའི་ཐུབ་བསྟན་རྒྱ་མཚོ་དང་སྡེ་སྲིད་བཀའ་བློན་བཅས་རྒྱ་
གར་དུ་བྲོས་བྱོལ་ལ་ཕེབས། ཁྲི་བ་བློ་བཟང་རྒྱལ་མཚན་གྱིས་སླར་ཡང་སྲིད་
འཛིན་ མཛད། 1933ལོར་ ཏཱ་ ལའི་ ཐུབ་ བསྟན་ རྒྱ་ མཚོ་ སྐུ་ གཤེགས།
1934ལོར་གོ་མིན་ཏང་ཀྲུང་དབྱང་སྲིད་གཞུང་ལ་གསེར་སྙན་བསྐྲུན་པ་བཞིན་
རྭ་སྒྲེང་འཇམ་དཔལ་ཡེ་ཤེས་སྲིད་བློན་དང་གླང་མདུན་ཀུན་དགའ་དབང་ཕྱུག་
སྲིད་བློན་ལས་རོགས་སུ་བསྐོས། 1935ལོའི་ཟླ6ཚེས5ཉིན་ཏཱ་ལའི་བླ་མ་བསྟན་
འཛིན་རྒྱ་མཚོ་སྐུ་འཁྲུངས། 1939ལོར་རྒྱལ་ཚབ་རྭ་སྒྲེང་ཐུབ་བསྟན་འཇམ་
དཔལ་ཡེ་ཤེས་དང་། མཚན་ཞབས་སྟག་བྲག་ངག་དབང་གསུང་རབ་གཉིས་
ནས་ཏཱ་ལའི་བླ་མའི་ཡོངས་འཛིན་ཆེ་ཆུང་གི་འགན་བཞེས་ཏེ། ཏཱ་ལའི་བླ་མའི་
མཚན་ལ་འཇམ་དཔལ་ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་སྲིད་
གསུམ་དབང་འདུས་མཚུངས་པ་མེད་པའི་སྡེ་ཞེས་གསོལ། 1940ལོར་རྩེ་ཕོ་
བྲང་དུ་ཏཱ་ལའི་བླ་མ་བསྟན་འཛིན་རྒྱ་མཚོ་མི་འཇིགས་གདོང་ལྔའི་ཁྲི་ལ་མངའ་
གསོལ། 1950ལོར་བོད་ལྗོངས་ སུ་བསྐྱོད་པའི་མི་དམངས་བཅིངས་འགྲོལ་
དམག་གིས་ཆབ་མདོར་དཔུང་འཇུག་བྱས། ཟླ 10ཚེས 8ཉིན་ཏཱ་ལའི་བླ་མ་
བསྟན་འཛིན་རྒྱ་མཚོས་ལུགས་གཉིས་ཀྱི་འགན་ཡོངས་སུ་བཞེས། 1956ལོར་
མའོ་ཀྲུའུ་ཞི་དང༌། ཨུ་ཡོན་ཀྲང་ལིའུ་ཧྲའོ་ཆི། ཙུང་ལི་ཀྲོའུ་ཨེན་ལེ་བཅས་ཀྱིས་
བོད་རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་དངོས་སུ་བཙུགས་པ་ལ་རྟེན་
འབྲེལ་ཞུ་བའི་དར་ཡིག་བཏང་བར་མ་ཟད། རྒྱལ་སྲིད་སྤྱི་ཁྱབ་ཁང་གིས་བོད་
རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་གི་ཨུ་ཡོན་རྣམས་བསྐོ་བཞག་མཛད།
ཟླ4ཚེས་22ཉིན། ལྷ་སའི་ཚོགས་ཁང་ཆེན་མོ་རུ་བོད་རང་སྐྱོང་ལྗོངས་གྲ་སྒྲིག་
ཨུ་ཡོན་ལྷན་ཁང་དངོས་སུ་དབུ་བརྙེས་པ་ཁྱབ་བསྒྲགས་མཛད་པ་དང༌། ཀྲུང་
དབྱང་སྐུ་ཚབ་ཚོགས་པའི་ཚོགས་གཙོ་དང་རྒྱལ་སྲིད་སྤྱི་ཁྱབ་ཁང་གི་ཙུང་ལི་
གཞོན་པ་བློ་མཐུན་ཁྲིན་དབྱིས་རྒྱལ་སྲིད་སྤྱི་ཁྱབ་ཁང་གི་བཀའ་ཡིག་ཡོངས་སུ་
བསྒྲགས་པར་མ་ཟད། རྒྱལ་སྲིད་སྤྱི་ཁྱབ་ཁང་གི་སྐུ་ཚབ་མཛད་དེ་སྲིད་དམ་



300
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བསྩལ་ཏོ། །
གོང་ནས་རགས་ཙམ་བརྗོད་པ་འདི་ནི་བོད་ཀྱི་ཕྱི་དར་རྩོམ་རིག་གི་ལོ་རྒྱུས་
རྒྱབ་ལྗོངས་ཡིན་ཞིང༌། བརྗོད་བྱའི་དོན་སྙིང་ཕུན་སུམ་ཚོགས་ཤིང་རྗོད་བྱེད་
ཚིག་གི་སྒྱུ་རྩལ་ཁྱད་དུ་འཕགས་པའི་ཕྱི་དར་རྩོམ་རིག་ནི་འཁྲུག་རྩོད་ཀྱི་རྦ་
རླབས་དྲག་ཏུ་འཕྱུར་བའི་སྤྱི་ཚོགས་དེ་ལས་བྱུང་ཞིང་འཕེལ་བ་ཡིན་ཕྱིར། སྒྱུ་
རྩལ་བརྩམས་ཆོས་དེ་རྣམས་ཀྱི་བརྗོད་བྱའི་དོན་གྱི་སྙིང་བོས་ནི་དུས་སྐབས་དེའི་
མི་དམངས་ཀྱི་འཐབ་འཛིང་སྙིང་སྟོབས་དང༌། བློ་གྲོས་ཤེས་རབ། ཕུགས་
བསམ་རེ་འདུན་བཅས་རྣམ་པར་མཚོན་ལ། དབང་བསྒྱུར་གྲལ་རིམ་བར་གྱི་
འགལ་བ་དང་འཐབ་རྩོད། དམག་འཁྲུག་དང་ཆགས་འཇིག སྐབས་དེའི་སྤྱི་
ཚོགས་ཀྱི་ཟིང་ལོང་དང་ཉམས་དམས་སོགས་མེ་ལོང་ལ་གཟུགས་བརྙན་འཆར་
བ་ཇི་བཞིན་མངོན་པར་མཚོན་ནོ། ། དཔེར་ན། རྒྱལ་དབང་ལྔ་བ་ངག་དབང་
བློ་བཟང་རྒྱ་མཚོ་མཆོག་(1617-1682)གིས་རྗེ་བཙུན་འཇམ་དབྱངས་ཀྱི་
བསྟོད་པ་ཏམ་བུ་རའི་རྒྱུད་མངས་དང་། འཁྲུངས་རབས་ཀྱི་ཞིང་བཀོད་འབྲི་
ཚུལ་ཀྱི་རྟོགས་བརྗོད་ཁ་བྱང་དང་བཅས་པ་གསལ་བའི་མེ་ལོང་། ཞུ་ ཡིག་
བསོད་ནམས་ཉི་མ་སྟོང་འབར། དེབ་ཐེར་དཔྱིད་ཀྱི་རྒྱལ་མོའི་ གླུ་དབྱངས་
སོགས་མཛད། གསུང་རྩོམ་པོད་སུམ་ཅུ་བཞུགས། བོད་མཁས་པ་མི་ཕམ་དགེ་
ལེགས་རྣམ་རྒྱལ་མཆོག་གིས་(1618—1678)དབྱངས་ཅན་ངག་གི་རོལ་མཚོ་
ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་རྒྱལ་རབ་དགའི་རྒྱུད་མངས་དང་།
ཞུ་འཕྲིན་ངག་དབང་དཔྱིད་ཀྱི་ཕོ་ཉ། སྙན་ངག་གི་དཔེར་བརྗོད་སྒྲ་དབྱངས་རྒྱ་
མཚོའི་འཇུག་ངོགས་སོགས་མཛད། ལྕང་སྐྱ་ངག་དབང་བློ་བཟང་ཆོས་ལྡན་
མཆོག་གིས་(1642—1714) ལུགས་གཉིས་ཀྱི་བསླབ་བྱ་རབ་གསལ་དང༌།
བསླབ་བྱ་གཅེས་པ་བཅོ་བརྒྱད་པ་སོགས་མཛད། རྗེ་བཙུན་འཇམ་དབྱངས་
བཞད་པའི་རྡོ་རྗེ་མཆོག་གིས་(1648—1722)རིགས་དང་དཀྱིལ་འཁོར་ཀུན་
གྱི་བདག་པོ་ཁྱབ་བདག་བླ་མ་དཀོན་ མཆོག་ མཚན་ ཅན་ གྱི་ བསྟོད་ པ་ དང༌།



བོད་ཀྱི་ཕྱི་དར་རྩོམ་རིག
301_
ཞལ་གདམས་ མགུར་ མ་ སོགས་ བརྩམས། རྒྱལ་ བ་ ཚངས་ དབྱངས་ རྒྱ་ མཚོ་
མཆོག་གིས་(1693—1746) ཚངས་དབྱངས་རྒྱ་མཚོའི་མགུར་གླུ་བརྩམས།
རྒྱ་ནག་པ་འཇམ་དབྱངས་བསྟན་པའི་ཉི་མ་མཆོག་གིས་(1686–1738) རྗེ་
འཇམ་དབྱངས་བསྟན་པའི་ཉི་མའི་རྣམ་ཐར་དང་། སྤྲིན་གྱི་བཞོན་པའི་རྟོགས་
བརྗོད་སོགས་བརྩམས། གསུང་རྩོམ་པོད་གཉིས་བཞུགས། མདོ་མཁར་བ་ཚེ་
རིང་དབང་རྒྱལ་མཆོག་གིས་(1697-1763) མི་དབང་རྟོགས་བརྗོད་དང༌།
གཞོན་ནུ་ཟླ་མེད་ཀྱི་གཏམ་རྒྱུད། བཀའ་བློན་རྟོགས་བརྗོད་སོགས་བརྩམས།
ཞུ་ཆེན་ཚུལ་ཁྲིམས་རིན་ཆེན་མཆོག་གིས་(1697—1774)གསོལ་འདེབས་
སྙན་ངག་ཆུ་གཏེར་བསྐྱོད་པའི་རླབས་ཕྲེང་དང་། སློབ་དཔོན་ ཤཱི་ལ་རཏྣར་
བསྟོད་ཅིང་འདོད་དོན་གསོལ་བའི་ཚིགས་བཅད་དང༌། དཔལ་ས་སྐྱ་ངག་
དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་ལ་ཕུལ་བའི་ཞུ་
ཡིག་སོགས་མཛད། གསུང་རྩོམ་པོད་བཅུ་གསུམ་བཞུགས། ཀརྨ་སི་ཏུ་པཎ་
ཆེན་ཆོས་ཀྱི་འབྱུང་གནས་ མཆོག་གིས་(1700-1774) རིག་འཛིན་དབང་
ཕྱུག་རོལ་བའི་རྡོ་རྗེའི་རྣམ་ཐར་བརྩམས། གསུང་རྩོམ་པོད་བཅུ་བཞི་བཞུགས།
སུམ་པ་ཡེ་ཤེས་དཔལ་འབྱོར་མཆོག་གིས་(1704-1788)མིའི་ཆོས་ལུགས་ཀྱི་
བསྟན་བཅོས་མེ་ཏོག་ཕྲེང་མཛེས་དང༌། མཚོ་སྔོན་གྱི་ལྗོངས་འདི་གཞན་གྱི་ཡུལ་
ལས་ཁྱད་པར་དུ་འཕགས་ཚུལ་བཤད་ པ་ སོགས་ མཛད། གསུང་རྩོམ་པོད་
བརྒྱད་བཞུགས། རྒྱལ་བ་བསྐལ་བཟང་རྒྱ་མཚོ་མཆོག་གིས་(1708—1757)
སྤང་གཉེན་སྦྱོར་ཚུལ་ལས་བརྩམས་པའི་གདམས་པ་དང་། རང་གཞན་དམ་
པའི་ཆོས་ལ་སྐུལ་བའི་ཕྱིར་མི་རྟག་པའི་སྣང་ཚུལ་མགུར་དབྱངས་སུ་མཛད་པ།
ལྕང་སྐྱ་རོལ་བའི་རྡོ་རྗེའི་ཞུ་འཕྲིན་གྱི་ལན་དུ་བསྩལ་བ་སོགས་བརྩམས། ལྟུང་
སྐྱ་རོལ་བའི་རྡོ་རྗེ་མཆོག་གིས་(1717-1786) རི་བོ་རྩེ་ལྔའི་གནས་བསྟོད་
འཇམ་དཔལ་དགྱེས་པའི་མཆོད་སྤྲིན་དང༌། བསླབ་བྱ་གཞན་ཕན་བདུད་རྩིའི་
སྙིང་བོ། བཀའ་བློན་མདོ་མཁར་བར་གནང་བའི་ཆབ་ཤོག་སོགས་བརྩམས།



302
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གསུང་རྩོམ་པོད་བདུན་བཞུགས། ཀུན་མཁྱེན་འཇིགས་མེད་དབང་བོ་མཆོག་
གིས་(1728-1791) རྗེ་ཙོང་ ཁ་ པ་ལ་ བསྟོད་ པ་ ངང་བའི་བུ་མོའི་འཕང་
འགྲོའི་སྒྲ་དབྱངས་དང་། ལྷ་མོ་དབྱངས་ཅན་མའི་བསྟོད་པ་དང་། ཙནྡྲ་གོ་
མིའི་ལོ་རྒྱུས་དང༌། ཞུ་ཡིག་རྫོགས་ལྡན་གསར་བའི་དགའ་སྟོན་སོགས་བརྩམས།
ཀུན་མཁྱེན་འཇིགས་མེད་གླིང་བ་མཆོག་གིས་(1729-1798)བསྟོད་པ་སྙན་
ཚིག་དཔྱིད་ཀྱི་རྒྱལ་མོའི་རྒྱང་གླུ་དང་། དཔལ་གྱི་བསམ་ཡས་མཆིམས་ཕུ་ལ་
བསྟོད་པ་དང་། བྱ་བྲལ་བ་སོས་དལ་དུ་མི་འཇོག་པར་གཞོན་ནུ་ལ་ཡོན་ཏན་
བསླབ་པར་བསྐུལ་བའི་འཕྲིན་ཡིག་སོགས་མཛད། ཐུའུ་བཀྭན་བློ་བཟང་ཆོས་
ཀྱི་ཉི་མ་མཆོག་གིས་(1737-1802)ཡེ་ཤེས་བསྟན་པའི་སྒྲོན་མེ་ལ་བསྟོད་པ་
དད་པའི་པདྨོ་རྒྱས་པའི་ཉིན་བྱེད་དང༌། འཕགས་མ་དབྱངས་ཅན་མ་ལ་བསྟོད་
པ་ཨུཏྤལ་ཕྲེང་མཛེས། གཞོན་ནུ་ནོར་བཟང་གི་རྟོགས་བརྗོད། རྒྱལ་ཏིག་
ཞབས་དྲུང་ ལ་ སྤྲིངས་ པ་ ཉིན་ དཀར་ མཐོང་ བའི་ མཚར་ གླུ་ སོགས་ མཛད།
གསུང་རྩོམ་པོད་བཅོ་ལྔ་བཞུགས། པཎ་ཆེན་བློ་བཟང་དཔལ་ལྡན་ཡེ་ཤེས་
མཆོག་གིས་(1738—1780) འཕགས་པའི་གནས་བརྟན་བཅུ་དྲུག་གི་རྣམ་
པར་ཐར་བ་དང་། གནས་མཆོག་བཀྲ་ཤིས་བསམ་གཏན་གླིང་གི་གནས་བསྟོད།
རྒྱལ་བ་འཇམ་དཔལ་རྒྱ་མཚོ་ལ་ཕུལ་བའི་འཕྲིན་ཡིག་སོགས་བརྩམས། གསུང་
རྩོམ་པོད་དགུ་བཞུགས། གུ་གེ་ཡོངས་འཛིན་བློ་བཟང་བསྟན་འཛིན་རྒྱ་མཚོ་
མཆོག་གིས་ (1748—?) ཡོངས་འཛིན་ཡོན་ཏན་རྒྱལ་ མཚན་ གྱི་ རྣམ་ ཐར་
གསོལ་འདེབས་དང་། བློ་བཟང་བསྟན་ པའི་ རྒྱལ་ མཚན་གྱི་རྟོགས་ བརྗོད་
སོགས་བརྩམས། ཨ་ལག་ཤ་ངག་དབང་བསྟན་དར་མཆོག་གིས་(1759
1831)རྩོམ་པའི་རྣམ་གཞག་བཤད་པ་དང་། བསླབ་བྱ་མི་ཆོས་དགའ་སྟོན་
སོགས་བརྩམས། གུང༌ ཐང་ དཀོན་ མཆོག་ བསྟན་ པའི་ སྒྲོན་ མེ་ མཆོག་ གིས་
(1762-1823) འཇམ་མགོན་བླ་མ་ལ་བསྟོད་པ་ ཀ་ལ་པིངྐའི་གླུ་དབྱངས་
དང་། ཀུན་མཁྱེན་འཇིགས་མེད་དབང་བོ་ལ་བསྟོད་པ་དགེ་ལེགས་དཔལ་



བོད་ཀྱི་ཕྱི་དར་རྩོམ་རིག
303
མཆོག་ཡིད་དགའ་ཆོས་འཛིན་གྱི་ཞིང་གི་བསྔགས་པ་བརྗོད་པ་དྭངས་པའི་མེ་
ལོང་། བསླབ་བྱ་ནོར་བུའི་གླིང་དུ་བགྲོད་པའི་ལམ་ཡིག ཆུ་ཤིང་གི་བསྟན་
བཅོས། ཉམས་མྱོང་རྒན་པོའི་འབེལ་གཏམ་ཡིད་འབྱུང་དམར་ཁྲིད་སོགས་
བརྩམས། གསུང་རྩོམ་པོད་བཅུ་གཉིས་བཞུགས། རྒྱལ་མཁན་པོ་གྲགས་པ་
རྒྱལ་མཚན་མཆོག་གིས་(1762-1836) དཀོན་མཆོག་བསྟན་པའི་སྒྲོན་མེ་
དཔལ་བཟང་བོའི་རྟོགས་བརྗོད་དང་། རི་བོ་རྩེ་ལྔའི་གནས་བསྟོད་དོན་ལྡན་
ཚངས་ པའི་ སྒྲ་དབྱངས་ སོགས་ བརྩམས། གསུང་ རྩོམ་ པོད་ དྲུག་ བཞུགས།
བིས་པ་ངག་དབང་མི་ཕམ་ཟླ་བ་མཆོག་གིས་(1767-1807)བཀྲ་ཤིས་དར་
རྒྱས་གླིང་གི་བསྔགས་བརྗོད་མེ་ཏོག་གཡོ་བའི་འཁྲི་ཤིང་དང་། ཕ་མའི་དྲིན་
ལན་བསབས་པའི་སྙིང་བོ་བསྡུས་པ། སྐྱོ་གླུ་དྲན་པའི་སྙེ་མ་ སོགས་བརྩམས།
གསུང་རྩོམ་པོད་གསུམ་བཞུགས། དངུལ་ཆུ་དྷརྨ་བྷ་དྲ་མཆོག་གིས་(1772-
1851)བསླབ་བྱ་རིན་པོ་ཆེའི་དོ་ཤལ་དང་། ངག་གདམས་ལེ་ཚན་དང༌། དགེ་
སློང་དགེ་ལེགས་ལགས་ སུ་ ཕུལ་ བ་ཆུ་འཛིན་འཁྱོག་པོའི་སྒྲ་དབྱངས་ སོགས་
བརྩམས། གསུང་རྩོམ་པོད་དྲུག་བཞུགས། ཁལ་ ཁ་ ངག་དབང་བློ་བཟང་
མཁས་གྲུབ་མཆོག་གིས་(1779—1838) རྒན་རྒོན་ཕོ་མོའི་ལོ་རྒྱུས་དང་སྦྱར་
བའི་བསྟན་བཅོས་དགྲ་བོ་འཕྲང་སྒུག་སོགས་བརྩམས། སྡེ་ཁྲི་འཇམ་དབྱངས་
ཐུབ་བསྟན་ཉི་མ་མཆོག་གིས་(1719-1862)རྗེ་བཙུན་དཀོན་མཆོག་བསྟན་
པའི་སྒྲོན་མེའི་རྣམ་ཐར་དང་། གིལ་བར་ཇོ་བོའི་ལོ་རྒྱུས་རིན་པོ་ཆེའི་ཟ་མ་ཏོག
བཀྲ་ཤིས་དགེ་འཕེལ་གྱི་གནས་བསྟོད་དང་འབྲེལ་བའི་མགུར་མ། བྱི་ལའི་
མགུར་ སོགས་ བརྩམས། ཞབས་ དཀར་ ཚོགས་ དྲུག་ རང༌ གྲོལ་ མཆོག་ གིས་
(1781-1851) མགུར་ གླུ་བསམ་ གྱིས་ མི་ ཁྱབ་ པ་ དང་ སྙན་ ངག་ མང་དུ་
བརྩམས། གསུང་རྩོམ་པོད་ཉེར་ལྔ་བཞུགས། པཎ་ཆེན་བསྟན་པའི་ཉི་མ་
མཆོག་གིས་(1782—1853)གསོལ་འདེབས་དད་པའི་རོལ་མཚོ་སྤེལ་བའི་ཟླ་
འོད་དང་། སློབ་དཔོན་དཔའ་བོའི་རྣམ་ཐར་མདོར་བསྡུས་སོགས་བརྩམས།



304
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གསུང་རྩོམ་པོད་དགུ་བཞུགས། བཀའ་འགྱུར་བ་བློ་བཟང་ཚུལ་ཁྲིམས་མཆོག་
གིས་(1642-1715) རི་བོ་རྩེ་ལྔའི་ གནས་ བསྟོད་དང་། བསླབ་བྱ་ལྷག་
བསམ་རྣམ་དཀར་གྱི་ཆུ་སྐྱེས་རབ་ཏུ་རྒྱས་པའི་ཕྲེང་བ་སོགས་བརྩམས། ཨ་ཁྱུང་
ངག་དབང་མཁྱེན་རབ་མཆོག་གིས་རྗེ་བླ་མའི་བསྟོད་པ་ནོར་བུ་དབང་གི་རྒྱལ་
པོའི་དོ་ཤལ་དང༌། ཐུབ་དབང་གི་མཛད་པ་བཅུ་གཉིས་ལས་བརྩམས་པའི་
མགུར་མ། རྒྱལ་དབང་ ཐམས་ ཅད་ མཁྱེན་ པའི་རྣམ་ ཐར་ མགུར་ མའི་ཚུལ་
སོགས་བརྩམས། གསུང་རྩོམ་པོད་གཅིག་བཞུགས། ཨ་ཀྱཱ་ཡོངས་འཛིན་བློ་
བཟང་དོན་གྲུབ་མཆོག་གིས་རི་བོ་རྩེ་ལྔའི་གནས་བསྟོད་འཇམ་དཔལ་དགྱེས་
པའི་མཆོད་སྤྲིན་དང་། འཇམ་མགོན་རྒྱལ་བ་གཉིས་པ་ཙོང་ཁ་པ་ལ་གསོལ་བ་
འདེབས་ཤིང་ཐུགས་རྗེ་བསྐུལ་བ་བྱིན་རླབས་གྲུ་ཆར་གཡོ་བའི་སྤྲིན་ཕུང་སོགས་
བརྩམས། བླ་བྲང་ཨ་ཁུ་ཤེས་རབ་རྒྱ་མཚོ་མཆོག་གིས་(1803—1875) སློབ་
དཔོན་མི་ཏྲ་ཛོ་གིའི་རྟོགས་བརྗོད་དང་། བསླབ་བྱ་གྲོས་འདེབས་ཀྱི་སྐོར་སོགས་
བརྩམས། གསུང་རྩོམ་པོད་ཉི་ཤུ་བཞུགས། དཔལ་སྤྲུལ་འཇིགས་མེད་ཆོས་ཀྱི་
དབང་བོ་མཆོག་གིས་(1808—1887) ཀུན་བཟང་བླ་མའི་ཞལ་ལུང་དང་།
གཏམ་པདྨའི་ཚལ་གྱི་ཟློས་གར། རྒྱལ་བའི་མྱུ་གུ་ཆོས་ཀྱི་རྒྱལ་མཚན་ལ་ཕུལ་
བའི་ཞུ་ཡིག་སོགས་བརྩམས། གསུང་རྩོམ་པོད་བདུན་བཞུགས། དངུལ་ཆུ་
དབྱངས་ཅན་གྲུབ་པའི་རྡོ་རྗེ་མཆོག་གིས་(1809-1887)དབྱངས་ཆུང་ཚན་
པ་གཉིས་དང༌། ངག་དབང་དཔལ་ལྡན་ཆོས་ཀྱི་རྒྱལ་མཚན་ལ་ཕུལ་བའི་ཞུ་
ཡིག་སོགས་བརྩམས། གསུང་རྩོམ་པོད་གསུམ་བཞུགས། ཀོང་སྤྲུལ་ཡོན་ཏན་
རྒྱ་མཚོ་མཆོག་ གིས་ (1813—1890) སློབ་དཔོན་ཟླ་བའི་ཞབས་ ཀྱི་རྟོགས་
བརྗོད་དབྱངས་ཀྱི་ཡན་ལག་བརྒྱད་ལྡན་སོགས་བརྩམས། གསུང་རྩོམ་པོད་
དགུ་བཅུ་ཙམ་རྩོམ་སྒྲིག་མཛད། གྲུབ་པའི་དབང་ཕྱུག་འཇིགས་མེད་བསམ་
གཏན་མཆོག་གིས་(1814–1897)བྱང་ཕྱོགས་ཤམ་བྷ་ལའི་ཞིང་གི་བཀོད་པ་
མདོ་ཙམ་བརྗོད་པ་དང་། ཤེལ་དགོན་བཀྲ་ཤིས་ལྗོངས་ཀྱི་གནས་ཀྱི་རང་བཞིན་



བོད་ཀྱི་ཕྱི་དར་རྩོམ་རིག
305
མདོ་ཙམ་བརྗོད་པ་སོགས་བརྩམས། དཀྱིལ་ཟུར་བློ་བཟང་སྦྱིན་པ་མཆོག་གིས་
(1821—?)བསྟོད་པ་དད་པའི་ཆུ་གཏེར་སྤེལ་བའི་བདུད་རྩིའི་ཆུ་རྒྱུན་དང་།
དཔལ་སྣར་ཐང་ཆོས་སྡེ་ལ་བསྟོད་པ་སྐལ་བཟང་རྣ་བའི་བདུད་རྩི། ལུགས་ཟུང་
བ་དན་གཡོ་བའི་ལེགས་བཤད་རླུང་གི་བསྟན་བཅོས་སོགས་བརྩམས། གསུང་
རྩོམ་པོད་གསུམ་བཞུགས། ཞང་སྟོན་བསྟན་པ་རྒྱ་མཚོ་མཆོག་གིས་(1825—
1897)བསླབ་བྱ་ནོར་བུའི་ཕྲེང་བ་དང༌། རྗེ་བཙུན་སྐལ་བཟང་ཐུབ་བསྟན་
དབང་ཕྱུག་དཔལ་བཟང་བོའི་རྣམ་ ཐར་དང༌། ངག་དབང་ཐུབ་བསྟན་རྒྱ་
མཚོའི་རྣམ་ཐར་སོགས་བརྩམས། གསུང་རྩོམ་པོད་བཞི་བཞུགས། འཇུ་མི་
ཕམ་འཇམ་དབྱངས་རྣམ་རྒྱལ་རྒྱ་མཚོ་མཆོག་གིས་(1846-1912) གླུ་བྲོ་སྒྱུ་
མའི་རོལ་མོ་དང༌། ལུགས་ཀྱི་བསྟན་བཅོས་ལྷ་དང་དཔལ་འདུ་བའི་ནོར་བུ་
དང་། རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན་སོགས་བརྩམས།
གསུང་རྩོམ་པོད་བཅུ་ཕྲག་གསུམ་བཞུགས། ཀིརྟི་བློ་བཟང་འཕྲིན་ལས་བསྟན་
པ་རྒྱ་མཚོ་མཆོག་གིས་(1849—1905)མཁས་གྲུབ་ཆོས་ཀྱི་རྒྱལ་པོ་ལ་བསྟོད་
པ་མཁས་པའི་མགྲིན་རྒྱན་དང་། བསླབ་བྱ་སྨོན་ཚིག་དང་འབྲེལ་བའི་མགུར་
དབྱངས་དང་། ཀླུ་རྒྱལ་བྱང་ཆུབ་སེམས་དཔའི་ཕོ་བྲང་བདུད་རྩིའི་སྨན་ཆབ་
ཁོལ་བའི་གནས་ཀྱི་བསྟོད་པ་སོགས་བརྩམས། གསུང་རྩོམ་པོད་བཅུ་གཉིས་
བཞུགས། ཆེ་ ཤོས་ བློ་ བཟང་ བྱང༌ ཆུབ་ བསྟན་ པའི་ སྒྲོན་ མེ་ མཆོག་ གིས་
(1861-1935)བྲག་རི་བསམ་གཏན་གླིང་གི་གནས་བསྟོད་དང༌། སྤྲིངས་
ཡིག་དཔྱིད་ཀྱི་རྒྱལ་མོའི་གླུ་དབྱངས་སོགས་བརྩམས། འཇམ་དབྱངས་ཐུབ་
བསྟན་རྒྱ་མཚོ་མཆོག་གིས་(1866–1928)རྟོགས་བརྗོད་ངོ་མཚར་སྤྲིན་གྱི་སྒྲ་
དབྱངས་སོགས་བརྩམས། གསུང་རྩོམ་པོད་བཅུ་བཞི་བཞུགས། རྒྱལ་བ་ཐུབ་
བསྟན་རྒྱ་མཚོ་མཆོག་གིས་(1876—1933)རྗེ་བཙུན་འཇམ་པའི་དབྱངས་ཀྱི་
གནས་བསྟོད་དྭངས་གསལ་མཛེས་པའི་མེ་ལོང་སོགས་བརྩམས། ཕ་བོང་ཁ་བ་
བྱམས་པ་ བསྟན་ འཛིན་ འཕྲིན་ ལས་ མཆོག་ གིས་ (1878-1941) བཀའ་



306
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འགྱུར་དཀར་ཆག་ གི་བར་སྐབས་ཚིགས་བཅད་དང༌། དགའ་ལྡན་ཁྲི་བྱང་
མཆོག་སྤྲུལ་རིན་པོ་ཆེར་ཕུལ་བ་སོགས་བརྩམས། སྒོས་སྟེང་བློ་བཟང་དཔལ་
ལྡན་མཆོག་གིས་(1881-1944) ཞུ་འཕྲིན་ཕོ་ཉ་གཞོན་ནུ་དོན་གྲུབ་དང་།
རྟོགས་བརྗོད་ གསེར་ གྱི་ མེ་ ཏོག་ སོགས་ བརྩམས། གསུང་རྩོམ་ པོད་ གཉིས་
བཞུགས། རྡོ་སྦིས་དགེ་བཤེས་ཤེས་རབ་རྒྱ་མཚོ་མཆོག་གིས་(1884-1968)
རྗེ་བླ་མའི་བསྟོད་པ་དད་པའི་དྲི་བསུང་འཐུལ་བའི་སྤོས་ཀྱི་རྫིང་བུ། འཇམ་
མགོན་བླ་མ་དགྱེས་པའི་མཆོད་སྤྲིན་སོགས་བརྩམས། རྗེ་འཇིགས་མེད་དམ་
ཆོས་རྒྱ་མཚོ་མཆོག་གིས་(1898—1946) བསྟོད་པ་འཇིགས་བྲལ་ངག་གི་སྙེ་
མ་དང་། བསྟོད་པ་དད་པའི་ སྤུ་ལོང་འདྲེན་པའི་བསེར་བུ། དན་ཏིག་ གི་
བསྟོད་པ་ལྷུན་གྲུབ་སྤོབས་པའི་འཛུམ་རིས་སོགས་བརྩམས། གསུང་རྩོམ་པོད་
ཉི་ཤུ་བརྩམས། མཁས་དབང་དགེ་འདུན་ཆོས་འཕེལ་མཆོག་གིས་(1903-
1951) འདུ་བྲལ་སྙིང་བོ་མེད་པར་རྟོགས་པའི་གླུ་དང་། མི་རྟག་དྲན་པའི་
གསུང་མགུར་སོགས་ལེགས་པར་བརྩམས་ནས། བོད་ཀྱི་ཕྱི་དར་རྩོམ་རིག་ནི་
བརྗོད་དོན་ཕུན་སུམ་ཚོགས་ལ་བསམ་བློའི་རང་བཞིན་གཏིང་མཐའ་ཟབ་པ་
དང་། སྒྱུ་རྩལ་རང་ བཞིན་ ཁྱད་དུ་འཕགས་ པའི་རྣམ་ པ་ གསར་བ་ཞིག་ ཏུ་
བསྒྱུར་བ་དང་། བོད་ཀྱི་དེང་རབས་རྩོམ་རིག་ལ་གཞི་རྒྱ་ཆེ་བའི་ རྨང་གཞི་
བརྟན་པོར་བཏིང་བ་དང༌། རིན་ཐང་ཆེ་བའི་བགྲོད་ལམ་རྣམ་པར་བསྐྲུན་
ནོ། །



བོད་ཀྱི་ཕྱི་དར་རྩོམ་རིག
307
དོན་ཚན་གཉིས་པ། རྗེ་བཙུན་འཇམ་དབྱངས་ཀྱི་
བསྟོད་པ་ཏམ་བུ་རའི་རྒྱུད་མངས།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
ཀུན་གཟིགས་ ལྔ་ བ་ ཆེན་ པོ་ བློ་ བཟང་ རྒྱ་ མཚོ་ མཆོག་ནི། ཡར་ལུང་
འཕྱོངས་རྒྱས་ཡུལ་དུ་ཟ་ཧོར་གྱི་རིགས་ལས་ཡབ་མི་དབང་བདུད་འདུལ་རབ་
བརྟན་དང་། ཡུམ་ཡར་འབྲོག་ཁྲི་དཔོན་གྱི་སྲས་མོ་ཀུན་དགའ་ལྷ་མཛེས་གཉིས་
ཀྱི་སྲས་སུ་རབ་བྱུང་བཅུ་བའི་མེ་སྦྲུལ་ཏེ་སྤྱི་ལོ་1617ལོར་སྐུ་འཁྲུངས། དགུང་
ལོ་དྲུག་པ་ཆུ་བྱི་སྟེ་སྤྱི་ལོ་1622ལོར་འབྲས་སྤུངས་སུ་གདན་དྲངས། པཎ་ཆེན་
བློ་བཟང་ཆོས་རྒྱན་ལས་གཙུག་ཕུད་བཞེས། མཚན་བློ་བཟང་རྒྱ་མཚོར་གསོལ།
གླིང་སྨད་པ་དཀོན་མཆོག་ཆོས་འཕེལ་བསྟེན་ནས་བསྡུས་ཚད་ནས་བཟུང་པོད་
ཆེན་རྣམས་ཚེགས་མེད་དུ་མཁྱེན། པཎ་ཆེན་རིན་པོ་ཆེ་ལས་དབང་ལུང་མན་
ངག་མང་དུ་གསན། སྨོན་འགྲོ་པཎྜི་ཏ་ཚེ་དབང་དོན་གྲུབ་ཡབ་སྲས་ལས་སྙན་
ངག་དང་། སྒྲ། སྡེབ་སྦྱོར་སོགས་མཐར་ཕྱིན་པར་སྦྱངས། སྒྲ་ཡི་རི་མོ་ཡོངས་
རྫོགས་རྒྱུགས་འཕྲོད་པའི་ཀུན་བཤད་ཀྱི་མཚན་ལ་འཇམ་དབྱངས་དགའ་བའི་
བཤེས་གཉེན་ཞེས་བཏགས། སྡུམ་པོ་དོན་གྲུབ་དབང་རྒྱལ་དང་ཟུར་ཆེན་ཆོས་
དབྱིངས་རང་གྲོལ་ལས་སྐར་ནག་དབྱངས་འཆར་རྩིས་སོགས་གསན་ཏེ་བཅུ་
ཕྲག་རིག་པའི་མ་ཧཱ་པཎྜི་ཏ་ཆེན་པོར་གྱུར། དགུང་ལོ་ཉེར་གཉིས་པ་རབ་བྱུང་
བཅུ་གཅིག་པའི་ས་སྟག་སྟེ་སྤྱི་ལོ་1638ལོར་པཎ་ཆེན་རིན་པོ་ཆེར་བླ་ཆེན་གྱི་



308 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྡོམ་རྒྱུན་ལས་བསྙེན་པར་རྫོགས། མཚན་ངག་གི་དབང་ཕྱུག་ཅེས་གསར་དུ་
བསྣན་པའོ། །
དགུང་ལོ་ཉེར་དྲུག་པ་ཆུ་རྟ་སྟེ་སྤྱི་ལོ་1642ལོར་གུ་ཤི་བསྟན་འཛིན་ཆོས་
རྒྱལ་གྱིས་བོད་ཁྲི་སྐོར་བཅུ་གསུམ་མཆོད་གཞིས་སུ་ཕུལ་ནས་དགའ་ལྡན་ཕོ་བྲང་
གི་སྲིད་དབང་གཞི་ཚུགས། དམར་པོ་རི་ལ་ཕོ་བྲང་ཆེན་པོ་པོ་ཏ་ལ་བཞེངས།
དགུང་ལོ་སོ་དྲུག་པ་ཆུ་འབྲུག་སྤྱི་ལོ་1652ལོར་འཇམ་དབྱངས་གོང་མ་ཤུན་ཊི་
རྒྱལ་པོའི་བཀའ་བཞིན་པེ་ཅིན་དུ་ཕེབས། གོང་མས་ནུབ་ཕྱོགས་མཆོག་ཏུ་དགེ་
བའི་ཞིང་གི་རྒྱལ་དབང་ས་སྟེང་གི་རྒྱལ་བསྟན་ཡོངས་ཀྱི་བདག་པོ་ཐམས་ཅད་
མཁྱེན་པ་བཛྲ་དྷ་ར་ཏཱ་ལའི་བླ་མ་ཞེས་པའི་གོ་མིང་དང་འཇའ་ས་གསེར་ཐམ་
གནང་། གསེར་ཐམ་གྱི་ངོས་སུ་ནུབ་ཕྱོགས་ཀྱི་ཕུལ་བྱུང་ཞི་བ་སངས་རྒྱས་རྒྱུ་
ཆེན་ཁྱོན་ལ་སངས་རྒྱས་བསྟན་པའི་མངའ་བདག་ཐམས་ཅད་མཁྱེན་པ་རྡོ་རྗེ་
འཆང་ཏཱ་ལའི་བླ་མའི་ཐམ་ག་ཞེས་རྒྱ་ཧོར་བོད་གསུམ་གྱི་ཡི་གེ་ཤན་སྦྱར་དུ་
བཀོད་ཡོད། ཆུ་སྦྲུལ་ལོར་རྒྱ་ནག་ནས་བོད་དུ་ཕེབས། གོང་དཀར་བཤད་སྒྲུབ་
གླིང་ལེགས་པར་བཏབ། །
སྤྱིར་རྗེ་འདིས་པཎ་ཆེན་བློ་བཟང་ཆོས་རྒྱན་དང་། ཁྲི་ཆེན་དཀོན་མཆོག་
ཆོས་འཕེལ། འཁོན་སྟོན་དཔལ་འབྱོར་ལྷུན་གྲུབ། ཁྱབ་བདག་བཀའ་འགྱུར་
བ། དབུ་མཛད་བསོད་ནམས་མཆོག་གྲུབ། ཟུར་ཆེན་ཆོས་དབྱིངས་རང་གྲོལ།
རིག་འཛིན་གཏེར་བདག་གླིང་བ། སྨན་ལུང་བ་བློ་མཆོག་རྡོ་རྗེ་སོགས་གྲུབ་
མཐའ་རིས་མེད་ཀྱི་མཁས་གྲུབ་མང་བོ་བསྟེན་ནས་གསར་རྙིང་གི་ཆོས་ཚུལ་རྒྱུ་
མཚོ་ལྟ་བུ་བཞེས་པར་མཛད། དབུས་གཙང་ཁམས་སོགས་ཀྱི་ཡུལ་དུ་ཆོས་སྡེ་
གསར་བཞེངས་བགྲང་གིས་མི་ལང་། རབ་བྱུང་བསྙེན་རྫོགས་འབོགས་པའི་
དགེ་སློང་ནི་ས་ཆེན་པོའི་རྡུལ་ལྟ་བུར་སྣང་། གསུང་རྩོམ་རང་ཉིད་ཀྱི་རྣམ་ཐར་
དང༌། བླ་མའི་རྣམ་ཐར། སྙན་ངག་གི་འགྲེལ་བ། རྒྱལ་རབས་དེབ་ཐེར།
མཚན་ཉིད་ཀྱི་ཡིག་ཆ། ལམ་རིམ་སོགས་ཕྱི་ནང་པོད་ཆེན་སུམ་ཅུ་བཞུགས་པ་



བོད་ཀྱི་ཕྱི་དར་རྩོམ་རིག
309
དང༌། རྡོ་རྗེ་ཕྲེང་བ་སོགས་དང་རྒྱུད་སྡེ་བཞིའི་དབང་ལུང་འཆད་སྤེལ་གནང་
བ་སོགས་ཆུ་བོ་གངྒཱའི་ཤར་ཕྱོགས་ཀྱི་བླ་ཆེན་དང་མི་ཆེན་ཕལ་མོ་ཆེ་ཞལ་སློབ་ཏུ་
མ་གྱུར་པ་མེད་པ་ལྟ་བུར་སྣང་། གསར་ཕྱོགས་ལ་འཇམ་དབྱངས་མཁྱེན་བརྩེ་
དང་། རྙིང་ལུགས་ལ་བྱང་བ་བཀྲས་ སྟོབས་ ཀྱི་ ལུགས་ ཁོ་ ན་ ཐུགས་ རྩིས་ སུ་
མཛད། འཁོར་ལོ་གསུམ་གྱི་ཕྱག་རྗེས། ཕྱི་ནང་གསང་གསུམ་གྱི་མཛད་པ་དང་
རྣམ་ཐར་བསམ་གྱིས་མི་ཁྱབ། དགུང་ལོ་རེ་དྲུག་པ་རབ་བྱུང་བཅུ་གཅིག་པའི་
ཆུ་ཁྱི་སྟེ་སྤྱི་ལོ་1682ལོར་སྐུ་གཤེགས་སོ། ། མདོར་ན། རྒྱལ་དབང་ལྔ་བ་ངག་
དབང་བློ་བཟང་རྒྱ་མཚོ་མཆོག་གིས་ནི་གངས་ཅན་བོད་ཀྱི་བསྟན་སྲིད་ལ་མཛད་
འཕྲིན་བླ་ན་མཐོ་བ་བཞག་པ་དང་། ནང་བསྟན་རིག་གནས་དང་རྩོམ་རིག་སྒྱུ་
རྩལ་ལ་ཉམས་པ་མེད་པའི་མཛད་རྗེས་བཞག་གོ །
གཉིས་པ། རྗེ་བཙུན་འཇམ་དཔལ་དབྱངས་ཀྱི་བསྟོད་པ་
ཏམ་བུ་རའི་རྒྱུད་མངས་དང་དེའི་བརྗོད་དོན།
ན་མོ་ཨཱ་རྱ་མཉྫ་ཤི་ཡེ། མཁའ་ཁྱབ་དོན་དམ་ཆོས་སྐུ་ལྷ་ཡི་ལམ། ། བཅུ་
དྲུག་བདེ་ཆེན་མཚན་བཟང་དབང་བོའི་གཞུ། ། གཉིས་མེད་གཉིས་སུ་འཆར་
བའི་སྒྱུ་དྲའི་གར། ། སྟོན་མཛད་འཇམ་མགོན་ཟུར་ཕུད་ལྔ་བར་འདུད། ། ཆུ་
སྐྱེས་འདབ་ བརྒྱ་ རྒོད་ པའི་ ཟེའུ་འབྲུའི་རྩེར། ། རབ་ གསལ་ ཟླ་ བའི་ དཀྱིལ་
འཁོར་ཉ་རྒྱས་སྟེང་། ། གུར་ཀུམ་རྡུལ་མང་བརྩེགས་པའི་ལྷུན་པོ་ནི། ། ཉི་མ་བྱེ་
བའི་འོད་ཀྱིས་འཁྱུད་ པ་ བཞིན། ། བཅུ་ དྲུག་ ལང་ ཚོ་ དར་ བའི་ འཇོ་ སྒེག་
ཅན། ། རྒྱལ་སྲས་གཞོན་ནུར་སྟོན་འདི་རིང་བོ་ནས། ། རྣམ་འདྲེན་ཀུན་གྱི་
ཡབ་ཅེས་ རྒན་ པོའི་ མཚན། ། འཆང༌ བའི་ གཏམ་ འདི་ ཐོལ་ གྱིས་ སྒྲིབ་ པ་
བཞིན། ། མཚམས་ སྤྲིན་ གངས་ ཀྱི་ རི་ བོ་ པདྨ་ རག ། མདངས་ དབྱིབས་



310
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཟུགས་སྐུའི་བཀོད་པ་བྱེ་བའི་ཚོགས། ། མཐའ་མེད་འཁོར་བའི་རྒྱ་མཚོ་མ་
བསྐམས་བར། ། གྲངས་ མེད་འགྲོ་བའི་དོན་དུ་བསྟན་ལས་ ཅི། ། མིག་གི་
བདུད་རྩིར་སྤྱོད་པའི་མཛེས་སྡུག་སྐུ། ། ཕུན་ཚོགས་མཚན་དཔེའི་རི་མོ་བཀྲ་བ་
གང་། ། མཐོང་ཐོས་དྲན་དང་རེག་པས་རྣམ་གྲོལ་བ། ། འདི་ཀོ་སྐལ་བཟང་
གདུལ་བྱའི་ བསོད་ ནམས་ དཔྱིད། ། དེ་ དོན་ རྟོགས་ པའི་ བློ་ གྲོས་ ཆེས་ ཕྲ་
རྣམས། ། སྣ་ཚོགས་རིན་ཆེན་ཕྲེང་བའི་དོ་ཤལ་དང༌། ། པཉྩ་ལི་ཀའི་དར་གྱི་
ཤམ་ཐབས་ལ། ། བསྔགས་བརྗོད་དར་དིར་སྒྲོག་པ་ངལ་བའི་གནས། ། སྲིད་
ཞིའི་རྒུད་པ་མིག་སྨན་ལྟར་གནག་པ། ། མཐར་བྱེད་ནཱ་དའི་སྒྲ་དབྱངས་རྟ་ལྗང་
ཅན། ། རྒོལ་ངན་སྨྲ་བའི་ཀུ་མུད་ཟུམ་པ་དང་། ། དཔྱོད་ལྡན་བློ་གྲོས་པད་
དཀར་འཛུམ་གྱིས་བསུ། ། དམ་པའི་ཆོས་ཀྱི་རྒྱུད་མངས་འཁྲོལ་བའི་གླུ། །
སྐལ་བཟང་རྣ་བར་འཇེབས་པ་ཚངས་པའི་གསུང་། ། ཆེས་ཆེར་རྨོངས་པའི་
འགྲོ་ལ་བྲག་ཅའི་སྒྲ། ། མི་བཟད་བདུད་སྡེའི་སྙིང་ལ་ཚེར་མ་བཞིན། ། ཆུ་ཀླུང་
གཅིག་ལ་སྣག་ཁྲག་བདུད་རྩི་སོགས། ། སྣ་ཚོགས་དུ་མར་སྣང་ཞིང་དོན་བྱེད་
པ། ། ཀུན་རྫོབ་འཁྲུལ་བའི་ཆོས་ཀུན་དོན་དམ་དབྱིངས། ། མ་རྙེད་དབུ་མའི་
ལམ་བཟང་སྟོན་པ་བཞིན། ། སྐད་ཅིག་ཙམ་ལ་རྒྱ་ཆེན་ཤེས་བྱའི་མཐའ། །
ཕུལ་བྱུང་ཐུགས་རྗེའི་ལངྐའི་བདག་པོའི་གཟུགས། ། བློ་ལྡན་སྙིང་གི་རིན་ཆེན་
རྩིག་ངོས་ལ། ། ཤར་ཚེ་ལྔ་རིག་ཧ་ནུ་མནྡྲ་གང་། ། དགའ་བའི་ཟློས་གར་སྒྱུར་
ལ་ཅི་ཡང་བྲེལ། ། ཆོས་བརྒྱུད་འབོད་སྒྲོགས་འཕྲུལ་གྱིས་ཉེར་དྲངས་པའི། །
དམ་པའི་ཆོས་ཀྱི་སི་ཏཱ་འདོར་བྱས་ནས། ། འདིར་སྣང་རི་དྭགས་སྙེག་ལ་མགོན་
ཁྱོད་ཀྱིས། ། མི་ ཕན་བྱང་བསྟན་ཕུག་པར་ཉི་གཟེར་བཞིན། ། གཏན་གྱི་
སྐྱབས་སུ་གསོལ་ན་སྨོས་ཅི་འཚལ། ། ཅུང་ཟད་དྲན་པས་ཕན་བདེའི་ལེགས་
ཚོགས་རྣམས། ། སྩོལ་མཛད་འདོད་པའི་རེ་སྐོང་དབང་གི་རྒྱལ། ། སྔོན་མེད་
ཡིད་བཞིན་ནོར་བུ་གཞན་ན་སུ། ། འགྲོ་བའི་དབང་བོར་འཚམ་པའི་འཕྲིན་
ལས་ཀྱི། ། ཕ་མཐའ་ཀུན་གསལ་བུ་མོའི་འགྲམ་པ་ལ། ། འཇལ་བྱེད་འཛད་པ་



བོད་ཀྱི་ཕྱི་དར་རྩོམ་རིག
311
མེད་ པའི་ ཞགས་ པ་ ཡིས། ། སྲིད་ དང༌ ཞི་ བའི་ དངོས་ ཀུན་ གཅིག་ ཏུ་
བཅིངས། ། ཕྲ་ཞིབ་རྣམ་པར་དཔྱོད་པའི་མཁྱེན་པའི་སྤྱན། ། དཀྱུས་རིང་ཟུར་
གྱིས་འཕངས་པའི་ཉག་ཕྲན་གྱིས། ། མཐའ་མེད་ཁེངས་ལྡན་ཤེས་བྱ་ལུས་ཕྲ་
མ། ། ཀུན་ཡིད་དགའ་བའི་འཛུམ་དང་བཅས་ཏེ་བསུ། ། བརྩེ་ཆེན་དཔྱིད་ཀྱི་
དཔལ་མོའི་མངལ་ཡངས་ནས། ། ལྷག་བསམ་ཆུ་འཛིན་གསར་བའི་ལང་ལོང་
ཅན། ། རླབས་ཆེན་སྤྱོད་པ་མཆོག་གི་ཆར་རྒྱུན་གྱིས། ། ཕན་དང་བདེ་བའི་མྱུ་
གུ་གཡུར་དུ་ཟ། ། དབང་ཕྱུག་མིག་ལས་སྦར་བའི་མེ་དཔུང་གིས། ། ཉག་ཕྲན་
བདག་པོ་བཅོམ་པ་ངེས་པར་རྫུན། ། བདེན་ན་ཁྱོད་ཀྱི་ནུས་མཐུའི་ཐོག་མདའ་
ཡིས། ། ནག་པོའི་ཕྱོགས་རྣམས་ཅིག་ཅར་བཅོམ་མིན་ནམ། ། ཁྱོད་དང་མ་ལ་
ཡར་སྐྱེས་ལྗོན་པ་གཉིས། ། མི་ཤེས་ཚ་གདུང་འཇོམས་ལ་མཚུངས་ན་ཡང་། །
མགོན་ཁྱོད་ཉེས་པའི་སྐྱོན་བྲལ་ངག་གི་ལྷ། ། ཙན་དན་ཤིང་དེ་གདུག་པའི་སྦྲུལ་
གྱིས་འཁྲིལ། ། ཨེ་མ་ངོ་མཚར་མཁའ་ལ་ཉི་ཟླ་ཟུང༌། ། ཆོས་བཟང་ལྷ་ཡི་མདུན་
སར་མིག་སྟོང་ཅན། ། གྲངས་མེད་རྐང་འཐུང་ཁྲོད་ན་ཡོངས་འདུའི་ལྗོན། །
རྒྱལ་སྲས་འཕགས་ཚོགས་དབུས་ན་འཇམ་དབྱངས་ཁྱོད། ། མཆོག་དམན་ཀུན་
ལ་ཉེ་དང་རིང་མེད་པར། ། གསོལ་བ་བཏབ་པ་ཙམ་གྱིས་འབོད་པའི་དོན། །
ལྷུན་གྲུབ་རེ་བ་མ་ལུས་སྐོང་བྱེད་པའི། ། ཡིད་བཞིན་ནོར་བུ་ཀླུ་དབང་གཙུག་ན་
མཛེས། ། རྣམ་པར་འབྱེད་པའི་ཤེས་རབ་རལ་གྲི་ཡིས། ། མི་ཤེས་རྨོངས་པའི་
དྲ་བ་བཅད་པ་དང་། ། ལྷན་ཅིག་འཁོར་བ་སྡུག་བསྔལ་ཀུན་གྱི་རྒྱུ། ། དྲལ་ཏེ་
འགྲོ་རྣམས་བདེ་བ་ཆེན་པོར་འཁྲིད། ། གང་ གི་ གསང་ གསུམ་བྱིན་རླབས་
བདུད་རྩིའི་རྒྱུན། ། སྐྱེ་དགུའི་ཡིད་ཀྱི་ཡོལ་གོར་འཁྱིལ་བ་ན། ། ཤེས་ལྡན་དད་
པའི་བསྟོད་བསྔགས་ཟིལ་མངར་ཆུ། ། མགོན་ཁྱོད་ཐུགས་ཀྱི་པདྨའི་ཟེའུ་འབྲུར་
འབབ། ། མཐའ་བྲལ་རླབས་ཆེན་མཛད་པ་མཆོག་གི་ནོར། ། ཕྱུར་བུར་སྤུངས་
པ་གཅིག་ཏུ་ཤོང་བའི་སྣོད། ། སྤྲུལ་ལ་འཇིག་རྟེན་མེས་པོ་ངལ་གྱུར་ན། ། སྲིད་
གསུམ་འདི་ཡང་ད་དུང་ཆུང་ངུར་ཁུམས། ། ཆོས་ཕུང་རྒྱ་མཚོར་ཤར་བའི་པུསྟི་



312
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཀ། ། ཕྲག་གོང་ཨུཏྤལ་འདབ་སྟེང་མངོན་ཆགས་པ། ། བལྟ་ཕྱིར་ལྷུན་པོས་ཉི་
ཟླའི་སྒྲོན་མེ་ཟུང༌། ། བཏེག་ནས་ངལ་མེད་ལྟ་བར་ཆས་པ་བཞིན། ། ཐབས་
ཤེས་ཟུང་འཇུག་རྒྱུད་ལས་དྲངས་པའི་མདས། ། གཏི་མུག་སྙིང་ག་ཕུག་པའི་
ཁྲག་གི་རྒྱུན། ། འགྲོ་ལ་རྗེས་ཆགས་དམར་པོའི་འོད་གཟི་ལ། ། ཐུན་མཚམས་
མདངས་སུ་བྱེད་པོས་བཏེགས་སམ་སྙམ། ། རྒོད་མ་ཁ་ལ་འགྲན་བཟོད་ཞབས་
སེན་གྱིས། ། འཇམ་མཉེན་ཆུ་སྐྱེས་འདབ་མ་སྲེག་གོ་ཞེས། ། རི་བོང་འཛིན་དེ་
ཚ་བའི་གདུང་སེལ་སླད། ། མཁའ་ལས་བབས་ནས་སྟན་དུ་འོང་བ་བཞིན། །
ཆོས་ཀུན་མཁྱེན་ཡང་སློབ་པ་འཕགས་པའི་ཚུལ། ། དྲང་པོའི་སྐུ་ཡང་འཁྱོག་
པོའི་འགྱིང་བག་ཅན། ། ཞི་ཞིང་དུལ་ཡང་བདུད་སྡེའི་ཚོགས་ལ་ཁྲོ། ། ཀུན་ལ་
བརྩེ་ཡང་ སྐལ་ ལྡན་རྗེས་སུ་འཛིན། ། མགོན་ཁྱོད་ཐུགས་རྗེའི་ཟེགས་མ་ མ་
འདྲིས་པའི། ། ལུས་ཅན་རྣམས་ལ་འཇུག་པ་རྫུན་གཏམ་སྟེ། ། ཙནྡྲ་གོ་མི་
མཁས་པའི་མཐར་སོན་ཡང་། ། ད་དུང་སྐྱེ་དགུ་ཕལ་ཆེར་རྣམ་པར་རྨོངས། །
འགྲོ་ཀུན་འཛུམ་གྱིས་བསུ་བའི་ཞལ་ཁྱིམ་ལ། ། གུར་ཀུམ་གསར་བའི་མདངས་
ལ་དམར་འོད་ཅན། ། འཁོར་བའི་རོ་ལ་འཚོལ་བའི་སྤྱན་གྱི་དཀྱུས། ། སྲིད་
དང་ཞི་བའི་མཐའ་ལས་རྣམ་པར་བརྒལ། ། ཡིད་འོང་གདུབ་སིལ་འཁྲོལ་བའི་
སྙན་པོའི་སྒྲ། ། རྣ་བའི་བདུད་རྩིར་བྱེད་པའི་འོད་དཀར་ཅན། ། ཡིད་བཞིན་
འོ་མའི་རྒྱ་མཚོ་འཁྱིལ་བའི་དབུས། ། རྩེད་འཇོར་རོལ་བའི་འདབ་ཆགས་ངང་
བ་སུ། ། རྒྱལ་བ་རྣམས་ཀྱི་མཁྱེན་པའི་ཕུང་བོ་དང་། ། ཁྱོད་ཀྱི་རྣམ་པར་ཡངས་
པའི་བློ་གྲོས་གཉིས། ། འཇིག་རྟེན་མེས་པོས་སྲང་ལ་བཏེག་པ་ན། ། ལྕི་དང་
ཡང་བའི་གོ་སྐབས་མེད་འདི་མཚར། ། དཔལ་ལྡན་སྟོབས་བཅུའི་རྩལ་འཆང་
འདྲེན་པ་ཀུན། ། ཀུན་དགའི་ལེགས་བཤད་སྤེལ་ཕྱིར་རྒྱལ་བའི་སྲས། ། སྲས་
བཅས་རྣམས་ཀྱི་གཙུག་ན་མཐོ་བའི་ལྷ། ། ལྷ་མཆོག་འཇམ་དཔལ་དབྱངས་
ཞེས་གྲགས་པ་འབར། ། ངག་གི་དབང་བོ་དབང་ཕྱུག་བརྒྱད་ ལྡན་པ། །
ཐམས་ཅད་མཁྱེན་དེ་མཁྱེན་བརྩེ་ནུས་པའི་དཔྱིད། ། སྒྲིབ་གཉིས་ལས་བྲལ་



བོད་ཀྱི་ཕྱི་དར་རྩོམ་རིག
313
ལས་ ཅན་ འགྲོ་ བའི་ མགོན། ། མཆོག་ གི་ དངོས་ གྲུབ་ དངོས་ སུ་ སྩོལ་ ལ་
མཁས། ། མཚམས་སྤྲིན་མདངས་འཛིན་འཛིན་མ་ཡོངས་ཀྱི་རྒྱན། ། རྒྱན་ཕྲེང་
གིས་མཛེས་མཛེས་སྡུག་གཞོན་ནུའི་གཟུགས། ། གཟུགས་སྐུ་ངོ་མཚར་མཚར་
སྡུག་འཛིན་པའི་མགོན། ། མགོན་པོ་འཇམ་དབྱངས་དབྱངས་བདུན་ལེགས་
བཤད་འཁྲོལ། ། དུང་དུང་ཡིད་ཀྱིས་རྟག་ཏུ་ལྷར་བསྟེན་ན། ། བརྟན་བརྟན་
སྙིང་གི་པད་མཚོར་ལེགས་ཞུགས་ནས། ། འགྲིག་འགྲིག་ གསུང་ གི་ སྣང་ བ་
ལེགས་སྩོལ་ཞིང་། ། ཡང་ཡང་ཐུགས་རྗེའི་ཕྱག་གིས་དབུགས་འབྱུང་མཛད། །
ལྡེམ་ལྡེམ་པདྨའི་འདབ་མ་རྒྱས་པའི་དབུས། ། དཀར་དཀར་ཆུ་ཤེལ་དབང་
བོའི་དཀྱིལ་འཁོར་སྟེང༌། ། མཛེས་མཛེས་གཅིག་ཏུ་བསྡུས་པའི་མཚན་དཔེའི་
སྐུ། ། གསལ་གསལ་ཀུན་རྟོག་པིར་གྱིས་ཅི་ཡང་འབྲི། ། ཕ་མཐའ་མི་མངོན་
ཚང་ཚིང༌ རྣམ་ པར་ འཁྲིགས། ། ཁ་ དོག་ རབ་ དཀར་ ཁ་ བའི་ རེག་ བྱས་
གདུངས། ། ཚ་གྲང་མི་སྙོམས་ཐ་ག་པ་ཡི་ཡུལ། ། ཋ་ཀ་ར་ལ་འཐོབ་བྱར་འཛིན་
པ་རྣམས། ། མི་ཤེས་རྨོངས་པའི་མུན་པས་ཉེར་བསྒྲིབས་པས། ། མུ་མེད་སྡུག་
བསྔལ་རྒྱ་མཚོའི་རྒྱུ་སྒྲུབ་པར། ། མེ་ཏོག་བཅུད་ལ་བུང་བ་ལྟར་འཁོར་བའི། །
མ་ལུས་འགྲོ་བ་དྲོངས་ཤིག་འཇམ་དཔལ་དབྱངས། ། ཀ་མ་ལ་ལྟར་འཇམ་
མཉེན་གཟུགས་ཀྱི་སྐུའི། ། ཁ་དོག་རྣམ་པར་བཀྲ་བའི་བཀོད་པ་དང་། ། ག་
བུར་ངད་ལྟར་གདུང་སེལ་ཐུགས་རྗེའི་ཕྱག ། ང་རྒྱལ་ཅན་གྱི་འགྲོ་བའི་གཙུག་
ན་ཁྱོངས། །ཅ་ཅོ་ལེགས་པར་བཤད་པའི་དབྱངས་སྙན་པོ། ། ཆ་ཤས་རེས་
ཀྱང་ཡིད་དང་རྣ་བ་ལ། ། ཇ་དཀར་བཏུང་བས་རིག་པའི་མདངས་གསལ་
ལྟར། །ཉ་རྒྱས་ཟླ་ལྟར་བློ་གྲོས་འཕེལ་བར་མཛོད། ། ཏ་ལའི་གླེགས་བམ་རྒྱུ་
གར་མཁས་པའི་གཞུང་། ། ཐ་ན་ཆུང་ངུའི་དཀའ་གནད་ཙམ་ལ་ཡང་། ། ད་ལྟ་
ཐོགས་མེད་སྨྲ་བའི་སྤོབས་པ་མཆོག ། ནཱ་གཱ་རྫུ་ནའི་རྣམ་དཔྱོད་ལྟར་མཚུངས་
མཛོད། ། པ་སངས་ལྟར་དཀར་མཁས་པའི་བྱ་བ་ཀུན། ། ཕ་རོལ་རྒོལ་བ་ཟིལ་
གྱིས་གནོན་ནུས་པ། ། བ་གླིང་དབུས་ན་ཁྱུ་མཆོག་ཇི་བཞིན་དུ། ། མ་ལུས་ཤེས་



314 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལྡན་རྣམས་ ཀྱི་ མགོན་ དུ་ མཛོད། ། ཙ་ པ་ ཡིན་ ཀྱང་ དངོས་ སུ་ ཞལ་ བསྟན་
ནས། ། ཚ་ཟེར་སྤྱན་དང་པདྨ་ཇི་བཞིན་དུ། ། ཛ་ཡའི་གསུང་རབ་ཀུན་ལ་ལྟ་
བའི་མིག ། ཝ་ལེར་གསལ་བའི་ཤེས་རབ་གསལ་བར་མཛོད། ། ཞ་ཡིག་ལྟར་
འཁྱིལ་འཁོར་བའི་རྒྱ་མཚོའི་ནང༌། ། ཟ་བྱེད་ཉོན་མོངས་ཆུ་སྲིན་གདུག་པས་
གཙེས། ། འ་འུར་མི་བཟད་སྡུག་བསྔལ་ལྡན་པ་རྣམས། ། ཡ་མཚན་དག་པའི་
ཞིང་དུ་ཁྱོད་ཀྱིས་དྲོངས། ། ར་བ་མེད་པའི་ཕུག་པའི་བླུན་སྒོམ་དང༌། ། ལ་ལུང་
འཁྱམ་པའི་རྟོག་གེ་ཁ་བཤད་མཁན། ། ཤ་ཁྲག་སྡུག་ལ་རོལ་བའི་ཀླ་ཀློའི་སྡེ། །
ས་ཡི་རྡུལ་ལྟར་ཁྱབ་རྣམས་རྗེས་སུ་ཟུངས། ། ཧ་ ཅང་དུས་ངན་སྙིགས་མའི་
མཐར་ཐུག་འདིར། ། ཨ་དོན་སྐྱེ་མེད་རྟོགས་པའི་ཉིན་དཀར་ཙམ། ། ཧ་ལའི་
དུག་འདྲའི་གནས་ངན་ལེན་གྱི་རྒྱུ། ། ཨ་ མྲའི་འབྲས་ ལྟར་མྱོང་རྣམས་ རྗེས་
བརྩེར་མཛོད། ། དེ་ལྟར་དུས་གསུམ་རྒྱལ་བ་ཀུན་གྱི་ཡབ། ། རྒྱལ་སྲས་གཞོན་
ནུའི་ཚུལ་འཛིན་ངག་གི་ལྷ། ། དྲན་པས་རྣམ་འདྲེན་རིན་ཆེན་གླིང་མཆོག་
ཏུ། ། འཁྲིད་པའི་དེད་དཔོན་བརྟན་པའི་འཁོར་ལོ་དགོངས། ། མི་འཕྲོག་དད་
པའི་ཤིང་རྟས་རབ་དྲངས་པའི། ། ཤུགས་དྲག་སྨོན་ལམ་དཀྱིལ་འཁོར་རྟ་ལྗང་
ཅན། ། སྙན་འགྱུར་ཚིག་གི་མཁའ་ལ་ཉེར་འཕགས་ན། ། ཐུགས་རྗེའི་པད་
དཀར་འདབ་མ་འཛུམ་ལས་ཅི། ། བདག་སོགས་མཁའ་མཉམ་སེམས་ཅན་མ་
ལུས་པ། ། ཉོན་མོངས་དུག་གསུམ་དྲག་པོའི་ནད་ཀྱིས་གཙེས། ། གནས་ངན་
ལེན་པའི་ རྒྱུ་ ཡི་ ཁུར་ཆེན་ བླངས། ། བླང་ དང་ དོར་ བྱར་ ལྟ་ བའི་ བློ་ མིག་
ལྡོངས། ། མངོན་མཐོ་ངེས་ལེགས་ལམ་ལས་རྒྱབ་ཀྱིས་ཕྱོགས། ། མི་བཟད་ངན་
སོང་གཡང་སར་གོམ་པ་འཕྱན། ། དགེ་བའི་ལས་ཀྱི་འཁར་བའི་རྟེན་དང་
བྲལ། ། ཉམ་ཐག་སྙིང་རྗེའི་གནས་སུ་གྱུར་རྣམས་ལ། ། མགོན་པོ་ཁྱོད་ཀྱིས་
རྗེས་སུ་མི་འཛིན་ན། ། གཏན་གྱི་སྐྱབས་གནས་དམ་པ་སུ་ལ་རེ། ། བདག་
གཞན་བརྗེ་བའི་བྱང་ཆུབ་སེམས་ལྡན་པའི། ། སྙན་པའི་གཏམ་ཡང་མིང་གི་
ལྷག་མར་ཟད། ། ཆེས་ཆེར་སྙིགས་མ་ལྔ་ཡིས་ཉེར་སྦགས་པས། ། ཧ་ཅང་



315
བོད་ཀྱི་ཕྱི་དར་རྩོམ་རིག
གདུལ་བར་དཀའ་ཞེས་བཏང་སྙོམས་སུ། ། འཇོག་ན་བགྲོད་པར་དཀའ་བའི་
ཆུ་བོ་ལ། ། མི་ཕན་གྲུ་དང་ཟ་བས་ཅི་ཞིག་བྱེད། ། འགྲོ་བའི་ཁམས་དང་བསམ་
པ་བག་ལ་ཉལ། ། ཇི་བཞིན་རྟོགས་ནས་རྗེས་སུ་འཛིན་པ་ལ། ། རྨད་བྱུང་
མཁྱེན་པའི་ཡོན་ཏན་མཐའ་ཡས་པ། ། རྒྱལ་སྲས་དམ་པ་ཁྱོད་ལ་ལྷག་པར་
མངའ། ། འགྲོ་བ་ཀུན་ལ་རང་གི་བུ་གཅིག་ལྟར། ། རྣམ་པར་བརྩེ་བས་ཅུང་
ཟད་ཙམ་དུ་ཡང་། ། ཡལ་བར་མི་འདོར་སྙིང་རྗེ་ཆེན་པོ་ནི། ། རྗེ་བཙུན་ཁྱོད་
ཀྱི་རྒྱུད་ལ་རྟག་ཏུ་ལྡན། ། གཞན་ལ་ཕན་ན་དམྱལ་བའི་མེ་དོང་དུ། ། འཇུག་པ་
མཚོ་དང་རྫིང་བུར་ངང་བ་ལྟར། ། དགའ་ཞིང་སྤྲོ་བའི་ནུས་ལྡན་ལྷག་པའི་
སེམས། ། འཕགས་ཆེན་དམ་པའི་ཡུལ་ལས་གཞན་དུ་ཅི། ། སྐྱེ་དགུའི་མགོན་
སྐྱབས་དཔུང་དང་གཉེན་གྱུར་པའི། ། ཡོན་ཏན་ཀུན་ཚང་དམ་པ་ཁྱེད་རྣམས་
ཀྱིས། ། འགྲོ་རྣམས་ཡལ་བར་འདོར་ན་སྐྱབས་གནས་མཆོག ། གསུང་རབ་
མང་བར་བཤད་པ་རྫུན་དུ་བས། ། དེ་ཕྱིར་ཐུགས་རྗེ་ཆེན་པོའི་ ཞགས་ པ་
ཡིས། ། ལུས་ཅན་མཐའ་དག་མི་གནས་མྱང་འདས་མཆོག ། རང་གཞན་དོན་
གཉིས་གྲུབ་པའི་གཏན་བདེའི་གཞིར། ། ཁྲིད་ཅིག་སྨྲ་བའི་དབང་ཕྱུག་འཇམ་
དཔལ་དབྱངས། ། ལུགས་གཉིས་ཨུཏྤལ་འཁྲིགས་པ་རྫིང་བུ་ལ། ། རྨོངས་པའི་
གླང་ཆེན་རྒྱུ་བའི་གོམ་སྟབས་ཀྱིས། ། ཕན་བདེའི་ཡལ་འདབ་འདམ་ལྟར་རྫི་བ་
ལ། ། དྲན་འཛིན་ལྕགས་ཀྱུས་ཐུལ་ཞིག་འཇམ་དཔལ་དབྱངས། ། མེ་ཏོག་
མདའ་ཡིས་དགེ་བའི་སེམས་ཀྱི་སྙིང་། ། མངོན་པར་ཕུག་པའི་རི་དྭགསས་ཤ་ར་
ཁྱུ། ། ཕུལ་བྱུང་བྱིན་རླབས་དཔྱད་ཀྱིས་རབ་ཕྲལ་ནས། ། ལོག་སྤྱོད་ཟུག་རྔུ་
ཆོམས་ཤིག་འཇམ་དཔལ་དབྱངས། ། སྒྲ་ཚད་བཟོ་གསོ་ནང་དོན་ རིག་ པ་
དང་། ། སྙན་ངག་མངོན་བརྗོད་སྡེབ་སྦྱོར་ཟློས་གར་གཞུང་། ། སྐར་རྩིས་བཅུ་
ཕྲག་རིག་པའི་གནས་རྣམས་ཀུན། ། འཆད་པའི་རྣམ་དཔྱོད་སྩོལ་ཅིག་འཇམ་
དཔལ་དབྱངས། ། མཐའ་ཀླས་གཙུག་ལག་མངོན་པར་འཁྱིལ་བའི་ཆུ། ། ལོག་
རྟོག་ཉེས་བཤད་རྙོག་མའི་ལང་ལོང་ཅན། ། རིགས་ལམ་ནོར་བུ་ཀེ་ཏ་ཀས་



316 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དྲངས་པའི། ། རྩོད་པའི་རྣམ་དཔྱོད་སྩོལ་ཅིག་འཇམ་དཔལ་དབྱངས། ། ཕྱི་
ནང་གསང་བའི་གཞུང་ལུགས་མ་ལུས་པ། ། ཉུང་དུ་སྤེལ་དང་རྒྱ་ཆེན་སྙིང་བོར་
བསྡུ། ། མ་ཚང་ཁ་འགེངས་ཤབ་དཀྲུགས་སྡེབ་པ་སོགས། ། རྩོམ་པའི་རྣམ་
དཔྱོད་སྩོལ་ཅིག་འཇམ་དཔལ་དབྱངས། ། བློ་གྲོས་དྲི་མ་མེད་པའི་ཨཱ་དན། །
ཅུང་ཟད་ཙམ་ ལ་ གསུང་ རབ་བྱེ་ བའི་ གཟུགས། ། ཐོགས་མེད་འཆད་པའི་
འཛིན་དང་མི་བརྗེད་པའི། ། གཟུགས་ཀྱི་དངོས་གྲུབ་སྩོལ་ཅིག་འཇམ་དཔལ་
དབྱངས། ། ཕྱོགས་རེས་མི་ངོམས་ལེགས་པར་བཤད་པའི་ཚིག ། ལུས་ཕྲའི་
འགྲམ་པའི་ཆང་གི་ཐིགས་པས་ཀྱང་། ། ཡོན་ཏན་བ་ཀུ་ལ་ཡི་ཁ་འབྱེད་པའི། །
ཐོས་པའི་དངོས་གྲུབ་སྩོལ་ཅིག་འཇམ་དཔལ་དབྱངས། ། སྡེ་སྣོད་གསུམ་དང་
རྡོ་རྗེའི་རྣལ་འབྱོར་སོགས། ། ཟབ་མོའི་ལམ་རྣམས་རྒྱུད་ལྡན་བླ་མ་ཡི། ། མན་
ངག་ཇི་བཞིན་ ཉམས་ སུ་ རབ་ལེན་ པའི། ། སྒོམ་ པའི་དངོས་གྲུབ་སྩོལ་ཅིག་
འཇམ་དཔལ་ དབྱངས། ། ཕན་ བདེའི་ འབྱུང༌ གནས་ རྒྱལ་ བའི་ བསྟན་ པ་
མཆོག ། དབྱར་གྱི་ལྗོན་པའི་ལོ་འདབ་ལྟར་རྒྱས་ཤིང་། ། སེམས་ཅན་མཐའ་
དག་སྐྱིད་པའི་གྲིབ་བསིལ་ལ། ། ཡུན་རིང་འཚོ་ཞིང་སྤྱོད་ཅིག་འཇམ་དཔལ་
དབྱངས། ། གསོལ་འདེབས་བཀྲ་ཤིས་གཡས་སུ་འཁྱིལ་བའི་དུང་། ། དུས་
གསུམ་དགེ་བའི་སྒྲ་དབྱངས་སྙན་པོ་ཅན། ། འགྲོ་རྣམས་ཡིད་ཀྱི་གདུང་སེལ་
བདུད་རྩིའི་བཅུད། ། རྒྱལ་ཀུན་མཆོད་པའི་རོལ་མོས་མཉེས་གྱུར་ཅིག །
ཅེས་འཕགས་པ་འཇམ་དབྱངས་ལ་བསྟོད་པ་སྨོན་ལམ་དང་བཅས་པའི་
ཚིགས་སུ་བཅད་པ་དམ་བུ་རའི་རྒྱུད་མངས་ཞེས་བྱ་བ་འདི་ནི་ཟ་ཧོར་གྱི་རིགས་
ལས་ཨ་ཝ་དྷཱཏཱི་པའི་བཙུན་པ་ངག་དབང་བློ་བཟང་རྒྱ་མཚོ་འཇིགས་མེད་གོ་ཆ་
ཐུབ་བསྟན་ལང་ཚོའི་སྡེ་ཡིས། རྒྱ་ནག་གི་སའི་ཆ་རི་བོ་རྩེ་ལྔ་དང་ལེ་བར་བདུན་
བརྒྱས་བར་ཆོད་པའི་ཕོ་བྲང་པེ་ཅིན་གྱི་ཉེ་འདབས་སུ་ཇ་སྦྱོར་གསུམ་གྱི་ཡུན་ལ་
གྲུབ་པར་སྦྱར་བའོ། །



བོད་ཀྱི་ཕྱི་དར་རྩོམ་རིག
317
གསུམ་པ། རྗེ་བཙུན་འཇམ་དབྱངས་ཀྱི་བསྟོད་པ་ཏམ་
བུ་རའི་རྒྱུད་མངས་ཀྱི་བསམ་བློའི་ནང་དོན།
དེ་ཡང་རྗེ་བཙུན་འཇམ་པའི་དབྱངས་ནི་འཇམ་དཔལ་གྱི་ཞིང་མདོར།
བསྐལ་བ་འདིའི་སྔོན་རོལ་དུ་འཇིག་རྟེན་གྱི་ཁམས་འབྱུང་བ་བཟང་བོ་བྱ་བར་
འཁོར་བསྒྱུར་ནམ་མཁའི་སྐྱེ་བ་བཞེས་ཚེ་སངས་རྒྱས་འབྲུག་སྒྲའི་དབྱངས་ཀྱི་
རྒྱལ་པོའི་དྲུང་དུ་སེམས་བསྐྱེད་པ་དང་། གཞན་ཡང་སངས་རྒྱས་རིན་ཆེན་སྙིང་
བོའི་སྤྱན་སྔར་སེམས་བསྐྱེད་ཅིང་ཞིང་སྦྱོང་བའི་སྨོན་ལམ་ཆེན་པོ་བཏབ་པར།
སངས་རྒྱས་དེ་ཉིད་ཀྱིས་སངས་རྒྱས་ཀུན་ཏུ་གཟིགས་པ་ཞེས་བྱ་བར་ལུང་བསྟན།
དེ་ནས་བྱ་དཀའ་ལ་གྲངས་མེད་པའི་སྤྱོད་པ་ཉམས་སུ་བླངས་པའི་ཚེ་ཇི་ལྟར་
མཛད་པ་ནི། འཇམ་དཔལ་རྣམ་རོལ་དང་། འཇམ་དཔལ་གནས་པའི་མདོ།
བྱམས་པ་སེང་གེ་སྒྲའི་ལེའུ། བློ་གྲོས་བཟང་མོས་ཞུས་པ། བློ་གྲོས་རབ་གསལ་
གྱིས་ཞུས་པ། དཔའ་བར་འགྲོ་བའི་ཏིང་ངེ་འཛིན་གྱི་མདོ། འཇམ་དཔལ་རྩ་
རྒྱུད་སོགས་མདོ་རྒྱུད་མང་བོར་རྒྱ་ཆེ་བར་གསུངས་པ་ལྟར་རོ། ། བདག་ཅག་གི་
སྟོན་པ་སྔོན་ཚོང་དཔོན་གྱི་བུ་དྲི་མེད་དཔུང་བར་གྱུར་པ་ན་འཇམ་དཔལ་ཆོས་
སྨྲ་བ་ཡེ་ཤེས་རྒྱལ་པོར་གྱུར་པས་བྱང་ཆུབ་ཏུ་སེམས་ཐོག་མར་བསྐྱེད་དུ་བཅུག་
པས། སྟོན་པས་ཀྱང་འཇམ་དཔལ་ནི་ངའི་སློབ་དཔོན་ཡིན་ཞེས་གསུངས་པ་
ལྟར་དུས་གསུམ་གྱི་སངས་རྒྱས་ཐམས་ཅད་ལ་དང་པོར་སེམས་བསྐྱེད་པ། བར་
དུ་ཚོགས་གསོག་པ། ཐ་མར་ཆོས་འཁོར་བསྐོར་བའི་གནས་སྐབས་ཐམས་ཅད་
དུ་སློབ་དཔོན་ལྟ་བུའི་མཛད་པ་མཛད་པས་ན་རྒྱལ་བ་ཀུན་གྱི་ཡབ་ཏུ་བསྔགས།
སངས་རྒྱས་བཅོམ་ ལྡན་འདས་ཀྱི་དུས་ སུ་ མ་ སྐྱེས་དགྲས་ ཕ་ བསད་ པ་ དང་།
གཞན་ཞིག་གིས་མ་བསད་པ་ལ་འདིའི་སྤྲུལ་བས་དགྲ་བཅོམ་པ་ཐོབ་པར་བྱས་པ་



318
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དང་། མཉན་ཡོད་དུ་མུ་གེ་བྱུང་ཚེ་བདུད་ཀྱི་གནོད་པ་ཚར་བཅད་པ་དང༌།
གཅེར་བུ་མའི་བུ་གང་བོས་ཟླ་བ་གསུམ་གྱི་རིང་ལ་ཆོས་བསྟན་པས་མ་སྨིན་པ་
འདིའི་སྤྲུལ་བས་དེའི་འཁོར་ལྔ་བརྒྱ་དང་བཅས་པ་སྐད་ཅིག་ལ་ཐེག་ཆེན་གྱི་
བདེན་པ་ལ་བཀོད་པ་དང་། འཇམ་དཔལ་གཤིན་རྗེ་གཤེད་དུ་སྤྲུལ་ཏེ་གཤིན་
རྗེ་ཡབ་ཡུམ་ འཁོར་ བཅས་ བསྟན་ སྲུང་ དུ་ བཀོད་ པ་ སོགས་ བགྲང༌ དུ་ མེད།
མཐར་འཚང་རྒྱ་བའི་ཞིང་རྡུལ་མེད་ཅིང་དྲི་མ་དང་བྲལ་བ་ཡང་དག་བསགས།
དེའི་དྲུང་ན་བདེ་ བ་ ཅན་གྱི་སྣོད་བཅུད་ནི་ཆུ་ཐིགས་ཕྲ་མོ་དང་མཚུངས་ཏེ།
དེར་འཇམ་དཔལ་མ་གཏོགས་པའི་སངས་རྒྱས་གང་གིས་ཀྱང་རྔོ་མི་ཐོགས་པར་
གསུངས། མདོར་ན་སངས་རྒྱས་ཐམས་ཅད་ཀྱི་ཐམས་ཅད་མཁྱེན་པའི་ཡེ་ཤེས་
ལྷའི་བཞིན་ལག་ཏུ་ཤར་བ་ཡིན་པས། འདི་ལ་བརྟེན་ན་ཐུན་མོང་དང་ཐུན་
མོང་མ་ཡིན་པའི་ཤེས་རབ་འཕེལ་བ་དང་། ཁྱད་པར་དུ་རྣམ་པར་ཐར་བའི་སྒོ་
གསུམ་ལ་སོགས་པའི་མཁྱེན་རབ་རྒྱུད་ལ་སྐྱེ་སླ་ཞིང་མི་མཐུན་པའི་ཕྱོགས་ཐམས་
ཅད་ཟབ་གསལ་མྱུར་བའི་ཤེས་རབ་ཀྱིས་སྤོང་བར་འགྱུར་བ་སོགས་ཀྱི་ཕན་ཡོན་
འཇམ་དཔལ་གྱི་ཞིང་མདོ་སོགས་ལས་རྒྱས་པར་གསུངས་པ་ལྟར་ཏེ། མཁས་པ་
དང་གྲུབ་པའི་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་ལྷ་འདིའི་འཕྲིན་ལས་ལས་
བྱུང་བ་དང་འབྱུང་བ་དང་། བོད་ཀྱི་འཇམ་དབྱངས་རྣམ་གསུམ་དང༌། ས་
སྐྱའི་རིན་ཆེན་བདུན་བརྒྱུད། དགེ་ལྡན་གཙང་བ་བདུན་བརྒྱུད། ཆོས་རབ་ཏུ་
རྣམ་འབྱེད་ཀྱི་དངོས་གྲུབ་ཐམས་ཅད་ལྷ་འདི་བས་ལྷག་པ་ཞིག་ལས་འབྱུང་བ་
ཡང་མེད་ཅེས་ཤེས་པར་བྱའོ། ། འཇིག་རྟེན་འདིའི་དབང་དུ་བྱས་ན་གདུལ་
བྱའི་ཞིང་ཁམས་མང་ན་ཡང་གྲགས་ཆེ་བ་ནི་རི་བོ་རྩེ་ལྔ་སྟེ། དེ་ལའང་གནས་
དང་གནས་འདྲ་ཡོད་ཅིང་། བྱང་ཕྱོགས་ཤམ་བྷ་ལའི་རིགས་ལྡན་རིམ་བྱོན་ཀྱང་
འཇམ་དཔལ་གྱི་སྤྲུལ་བར་གསུངས། ལྷ་འདི་ལ་ཞི་བ་དང་ཁྲོ་བོ། ཞི་མ་ཁྲོའི་
དཀྱིལ་འཁོར་དང་ལས་ཚོགས་རབ་འབྱམས་བཞུགས་སོ། །
རྗེ་བཙུན་འཇམ་དབྱངས་ཀྱི་བསྟོད་པ་ཏམ་བུ་རའི་རྒྱུད་མངས་ཀྱི་བསམ་



བོད་ཀྱི་ཕྱི་དར་རྩོམ་རིག
319
བློའི་ནང་དོན་ནི། འཇམ་པའི་དབྱངས་ཀྱི་སྐུ་གསུང་ཐུགས་གསུམ་གྱི་ཡོན་ཏན་
ལ་མོས་གུས་དང་བསྔགས་བརྗོད་དང༌། སྙན་ངག་མཁན་གྱིས་ལེགས་ཉེས་བླང་
དོར་ལ་ཀུན་ནས་རྨོངས་པའི་ཉམ་ཐག་འགྲོ་བ་རྣམས་ལ་སྙིང་རྗེས་གཟིགས་ནས་
རྗེས་སུ་འཛིན་པར་གསོལ་བ་དང༌། སྙིང་ཐག་པ་ནས་ཁོང་ཉིད་ལ་འཆད་རྩོད་
རྩོམ་གསུམ་གྱི་རྣམ་དཔྱོད་དང་ཐོས་བསམ་སྒོམ་གསུམ་སོགས་དངོས་གྲུབ་སྩོལ་
བའི་སྨོན་འདུན་དང་རེ་འདོད་ཞུས་པ་དེ་ཡིན་ནོ། །
བཞི་བ། རྗེ་བཙུན་འཇམ་པའི་དབྱངས་ཀྱི་བསྟོད་པ་ཏམ་
བུ་རའི་རྒྱུད་མངས་ཀྱི་སྒྱུ་རྩལ་ཁྱད་ཆོས།
དེ་ཡང་རྒྱལ་དབང་ལྔ་བ་ངག་དབང་བློ་བཟང་རྒྱ་མཚོ་མཆོག་ནི་རྒྱ་གར་
ཤར་ལྷོ་གཉིས་ཀྱི་སྙན་ངག་གི་རྩོམ་ལུགས་ལ་ཀུན་ནས་མངའ་བརྙེས་པ་དང་རང་
ཉིད་ཀྱི་ཐུན་མོང་མ་ཡིན་པའི་རྩོམ་རྩལ་དང་རྩོམ་གཤིས་རྣམ་པར་ཆགས་པའི་
སྙན་ངག་མཁན་ཕུལ་དུ་ཕྱིན་པ་ཞིག་ཡིན་ཕྱིར། ཁོང་ཉིད་ཀྱི་སྙན་ངག་ལ་རྨོད་
དུ་བྱུང་བའི་སྒྱུ་རྩལ་ཁྱད་ཆོས་འདི་དག་ལྡན་པ་ཡིན་ཏེ།
༡. རབ་རྟོག་དང་ཉམས་ལྡན་སོགས་སྙན་ངག་གི་རྒྱན་གྱིས་ལེགས་པར་
བརྒྱན་པས་ན། རྟོག་པ་འཆར་ཡན་རིང་ལུགས་ཀྱི་སྒྱུ་རྩལ་ཁྱད་ཆོས་ཡོངས་སུ་
རྫོགས་པ་དང་།
༢. ཟིལ་ཆེ་ལ་བརྗིད་ཆགས་པའི་ཚིག་སྦྱོར་གྱིས་ནི་བློ་སྤོབས་ལྡན་ལ་རང་
དབང་ཐོབ་པའི་རྨད་བྱུང་བསམ་བློ་མཚོན་པར་མཛད་པ་དང་།
༣. སྙན་ངག་ལ་སྒེག་པ་དང་དཔའ་བ་སོགས་ཉམས་འགྱུར་གྱིས་ཀུན་
ནས་ཁེངས་པས་ན། ཡིད་ལ་མཛེས་སྡུག་གི་ཉམས་སྣང་དང་བདེན་སྟོབས་ཀྱི་
ཟིལ་ཤུགས་སྐྱེད་པ་དང་།



320 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
༩. སྙན་ངག་གི་བྱ་དཀའ་བའི་རྒྱན་ཏེ་ཀ་མད་དང་སྒྲ་རྒྱན་ལ་ཉེ་བར་
སྦྱར་ནས་སྙན་ངག་གི་སྒྱུ་རྩལ་དང་བརྗོད་དོན་ལེགས་པར་བསྟན་པའོ། །



བོད་ཀྱི་ཕྱི་དར་རྩོམ་རིག
__
321
321
དོན་ཚན་གསུམ་པ། དབྱངས་ཅན་ངག་གི་རོལ་མཚོ་
ཡིད་ཀྱི་ངང་མོ་རྣམ་རྩེན་ཚངས་པའི་མགྲིན་
རྒྱུན་རབ་དགའི་རྒྱུད་མངས།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
བོད་ཀྱི་སྙན་ངག་པ་ཆེན་པོ་བོད་མཁས་པ་མི་ཕམ་དགེ་ལེགས་རྣམ་རྒྱལ་ནི།
རབ་བྱུང་བཅུ་བའི་ས་རྟ་སྟེ་སྤྱི་ལོ་1618ལོར་འཁྲུངས། དགུང་ལོ་རེ་གཅིག་པ་
རབ་བྱུང་བཅུ་གཅིག་པའི་ས་རྟ་སྤྱི་ལོ་1678ལོར་སྙན་འགྲེལ་དཎྜིའི་དགོངས་
རྒྱུན་བརྩམས་ཞེས་བསྟན་རྩིས་ཀུན་བཏུས་ལས་གསུངས། །
གཉིས་པ། དབྱངས་ཅན་ངག་གི་རོལ་མཚོ་ཡིད་ཀྱི་ངང་
མོ་རྣམ་རྩེན་ཚངས་པའི་མགྲིན་རྒྱན་རབ་དགའི་
རྒྱུད་མངས་དང་དེའི་བརྗོད་དོན།
རིག་འཛིན་ལྷ་ཡི་སྐྱེད་ཚལ་དུ། ། འཇུག་པའི་འཕྲིན་ཡིག་ཐབས་ཤེས་
ཀྱི། ། འདབ་གཤོག་གཡོ་བའི་ཟློས་གར་མཁན། ། ཡིད་ཀྱི་ངང་མོ་རྣམ་རྩེན་
བཞུགས། ། རྣམ་པ་ཐམས་ཅད་མཁྱེན་པའི་ཡེ་ཤེས་སྤྲིན། ། རབ་ཞི་ཆོས་ཀྱི་
དབྱངས་བདུན་རྫོགས་པའི་གླུས། ། བདེ་བ་ཆེན་པོའི་དཔྱིད་འཇོ་བཅོམ་ལྡན་



322
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མ། ། ངག་དབང་ལྷ་ཡི་བུ་མོར་བཏུད་ནས་དེའི། ། ཐུགས་རྗེའི་འདབ་ཡངས་
སྟོང་དུ་འཛུམ་ པའི་རླབས། ། འགོག་མེད་ཆོས་ དོན་ ཟབ་ མོའི་ བདུད་རྩིའི་
རོ། ། བཅུད་ལེན་སྙིང་བོར་སེམས་པའི་རྐང་དྲུག་པ། ། མ་བརྟགས་ཉམས་
དགའི་སྙན་ཚིག་མགྲིན་པ་འདེགས། ། ལེགས་བྱས་དཔལ་གྱི་དུམ་བུའི་ནགས་
ཀྱི་ལྗོངས། ། ལང་ཚོར་སྨིན་པ་དལ་འབྱོར་བཟང་བོའི་རྟེན། ། འཐོབ་པར་
དཀའ་ཡང་ལན་ཅིག་བརྒྱ་ལམ་ན། ། རྙེད་འདིར་དམ་པའི་ཆོས་ཀྱི་འབྲས་ལྡན་
པས། ། དགའ་དང་མོས་པའི་ཚིག་སྦྱོར་གངྒཱའི་རྒྱུན། ། ཀུན་མཁྱེན་རལ་བའི་
ནགས་སུ་འཁོར་འདོད་ཀྱང་། ། དུས་གཞན་སྐལ་ལྡན་ཤིང་རྟས་ཉེར་དྲངས་
ཚེ། ། འདིར་སྣང་ཁྱབ་འཇུག་ཞབས་ཀྱང་བསིལ་བར་བྱེད། ། ཡུལ་གྱི་མངོན་
འདོད་གསར་བའི་རྩེ་དགའ་མར། ། སྲེད་པས་བཅིངས་པའི་ཉམ་ཐག་འཁོར་
བ་བ། ། སྣ་ཚོགས་མྱོང་བའི་ཁུར་གྱིས་ཡོངས་དུབ་རྣམས། །རང་སེམས་ངལ་
འཚོའི་སྟེགས་བུ་འདི་ལོང་ཞིག ། སྐྱེ་བར་འདྲིས་པའི་བག་ཆགས་བཟང་བོ་
ཡིས། ། མདུན་ནས་བསུས་པ་དབྱངས་ཀྱི་རྒྱལ་མོའི་གྲོགས། ། སྐལ་བཟང་དགེ་
ལེགས་རྣམ་པར་རྒྱལ་ བའི་ ལྷ། ། རང་ཉིད་ ཉེར་ཞིའི་དཔལ་ལ་ཡིད་ཆགས་
ཤིང་། ། གཉིས་མེད་གསུང་རྒྱུན་ཡན་ལག་བརྒྱད་ལྡན་ཆབ། ། ལྷག་པའི་སྙིང་
སྟོབས་འཛིན་མའི་སྣོད་ཡངས་པོར། ། དོགས་པ་མེད་པར་འཐུང་བའི་མ་དྲོས་
མཚོ། ། རྣམ་འདྲེན་ཀླུ་ཡི་དབང་བོའི་ཐུགས་རྗེའི་མཐུ། ། རྣམ་དཔྱོད་མཆུ་
སྒྲོས་བྱི་རུའི་ཚལ་ནང་སྐྱེས། ། ལེགས་བཤད་རོ་བརྒྱ་འཛིན་པའི་པདྨ་འདི། །
རྣམ་པར་གྲོལ་བའི་ཉི་ཟེར་འཐུང་འདོད་པས། ། དད་དང་བརྩོན་པའི་འཁྲི་
ཤིང་ཀུན་ནས་གཡོ། ། གང་ཚེ་ལེགས་ལྡན་འབིགས་བྱེད་དགའ་མའི་མགྲིན། །
སྔོན་གོམས་ རིགས་གཞུང་རྒྱ་མཚོའི་ཆུ་རིས་ ཅན། ། ཀུན་གསལ་ནམ་མཁའི་
ཕང་བར་ གནས་ བཅས་ཏེ། ། གནས་ སྐབས་ བདེ་ བར་རློམ་པའི་དུས་ཤིག་
ན། ། རིག་འཛིན་ལྷ་ཡི་སྐྱེད་མོས་ཚལ་འགྲམ་ནས། ། དྲི་ཟའི་ན་ཆུང་གྲུབ་པའི་
ཕོ་ཉ་མོས། ། བསྐུལ་བའི་སྙན་ཚིག་རྒྱུད་མངས་ལས་ཐོན་པའི། ། འཕྲིན་ཡིག་



323
བོད་ཀྱི་ཕྱི་དར་རྩོམ་རིག
ཀུན་དགའ་རྒྱས་པའི་དབྱངས་ལྡན་དེས། ། སྙིང་ལ་བདེ་བའི་དབུགས་འབྱིན་
ལྷ་བརྒྱ་ཡི། ། གཏམ་སྙན་རྔ་ཡབ་ནོར་བུའི་ཡུ་བ་ཅན། ། སྙན་དང་འགྱུར་བག་
སྟོང་གི་བསེར་བུའི་རྒྱུན། ། ཡིད་ཀྱི་ཤེས་པ་བསིལ་བའི་བརྟེན་དུ་འབབ། །
རང་སེམས་དྲི་བྲལ་དར་དཀར་ཆུན་པོ་ལ། ། བརྩེ་སེམས་མི་ཕྱེད་ཕྱག་རྒྱའི་
མདུད་ལྡན་པ། ། གཞན་རྐྱེན་སོར་རྩེས་འབྱེད་པའི་གོ་སྐབས་ཀྱང༌། ། ནམ་
མཁའི་ཚལ་ གྱི་པད་དཀར་དོགས་པ་བཞིན། ། ཉི་ཟེར་ཁུ་བས་ཡོངས་སྨིན་
ཨུཏྤལའི། ། འདབ་འཕྲེང་རྩེ་གར་རྒོད་པའི་ཁྱིམ་ཡངས་པོར། ། བུང་བའི་ན་
ཆུང་སྦྲང་རྩིས་མྱོས་པའི་གླུ། ། སུམ་རྩེན་ཚལ་གྱི་གླིང་བུའི་སྒྲ་ལྟར་སྙན། ། འདི་
ན་རྔོན་པའི་གླུ་ལས་རི་དྭགས་བཞིན། ། འཁྲུལ་སྣང་འགོག་མེད་མྱོང་བའི་མེལ་
ཚེ་བས། ། སྡུག་བསྔལ་བདེ་བར་སེམས་པས་ཡིད་དྲངས་ཏེ། ། ལང་ཚོའི་ཟེར་
ཕྲེང་ནུབ་རིར་འཆེལ་ལ་ཉེ། ། ཡུལ་གྱི་ནགས་མཐར་རྒྱུག་པ་ཡིད་ཤེས་ཀྱི། །
བུང་བ་ལས་ཀྱི་བསེར་བུའི་གཞན་དབང་ཅན། ། ལྷ་ཁྱེད་དྲན་པའི་སྦྲང་རྩིས་
ཡིད་བཀུག་སྟེ། ། གཞན་དུ་མི་གཡོ་ཕྱོགས་དེར་ཁར་མ་ཁོར། ། རིང་ནས་
གོམས་པའི་བག་ཆགས་ ནགས་ཀྱི་གཞིར། ། སྨོན་ལམ་ དྲི་ བཟང་ མངར་བོ་
འཐུལ་བའི་གྲོགས། ། ཀུན་ལས་ཕུལ་བྱུང་ལི་ཤིའི་གུར་ཁང་ན། ། རང་སྣང་
བདེ་བའི་བུང་བ་ཀུན་དགར་རྒྱུ། ། མཐའ་མེད་སྲིད་ པའི་སྐྱེད་ཚལ་ མངོན་
ཡངས་པོར། ། ལས་སྣང་འཁྲུལ་རྟོག་ཧ་ལའི་མེ་ཏོག་གི། ། རོ་བཅུད་དུ ཁ་
རྒྱས་པའི་ཁ་ཟས་འདི། ། རིག་སྔགས་ཟབ་མོས་སྨན་དུ་བྱེད་ནུས་སམ། ། དེ་
སྐད་གླུ་ཡིས་གཏམས་ལས་རང་གི་སེམས། ། ལྷག་པའི་བསམ་པ་དཀར་ཕྱོགས་
ཟླ་བའི་ཆ། ། ཀུན་ཕན་ག་བུར་ཆུ་རྒྱུས་སྤྲོ་མཁས་དེས། ། ལེགས་པའི་ལམ་
ཡངས་གསལ་བཞིན་རབ་སྨྲས་པ། ། མཚར་སྡུག་ཆུ་རིས་སྙིང་བོས་བཀྲ་བའི་
འཛུམ། ། སྙན་ཚིག་འཆི་མེད་རྔ་དབྱངས་གསང་མཐོའི་སྐྱེས། ། ཡིད་ཀྱི་འཛིན་
མར་བདེ་བའི་ཆར་འབེབས་པའི། ། ཡ་མཚན་ཀུན་དགའི་སྤྲིན་གྱི་རོལ་རྩེད་
མར། ། སྔོན་འདྲིས་མཛའ་བ་ག་བུར་དཀར་འཛུམ་གྱི། ། རེག་པ་མུ་ཏིག་འཁྲི་



324
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཤིང་ཚལ་གྱི་གཞིར། ། དབྱངས་ཅན་སོར་རྩེས་བླངས་པ་སྙན་ཚིག་གི། ། རོ་
བཅུད་སྨིན་པའི་འཕྲིན་ཡིག་མེ་ཏོག་འཕེན། ། གསུང་གི་ལྕུག་ཕྲན་ལས་ཐོན་
ཚོན་བརྒྱ་བའི། ། འཕྲིན་ཡིག་ཨུཏྤལ་གསར་བའི་ཆུན་པོ་ཞིག ། མཛའ་བའི་དྲི་
བསུང་མངར་བོ་འཐུལ་བཞིན་དུ། ། རྣ་བའི་དཔྱིད་དུ་རིང་ནས་འགོད་པ་
སྙམ། ། ཉམས་དང་འགྱུར་བག་སྟོང་གི་ཟེའུ་འབྲུའི་རྩེར། ། དོན་བཟང་ཟིལ་
བ་ཚར་དུ་དངར་བའི་བཅུད། ། བདག་བློ་དབྱངས་ཅན་གྲོགས་པོས་འཐུངས་
པའི་མོད། ། བདེ་བས་མྱོས་པའི་གར་བཅས་གླུ་ཡང་ལེན། ། སྔོན་ནས་ཡོངས་
འདྲིས་བག་ཆགས་ཡངས་པའི་ཚོན། ། རང་སེམས་ཟླ་ཤེལ་མེ་ལོང་ལ་འགོད་
པ། ། ནམ་ཡང་འབྲལ་མེད་སྙན་པའི་གཏམ་གསར་བས། ། མཛའ་བ་དཀར་
པོའི་བདུད་རྩིས་བྲན་པ་བཞིན། ། གཡོ་མེད་གཡུང་དྲུང་སྙིང་བོས་ལྕིད་ཆགས་
པའི། ། བཙོ་སྦྱངས་གསེར་ལྟར་བཟང་བའི་སེམས་ཀྱི་ཁམས། ། མི་འགྱུར་རྡོ་
བའི་ངོས་ཀྱི་རེ་ཁ་ཞིག ། འདི་ན་བདག་གི་སྐལ་བར་ཉེ་བར་རྒྱུ། ། སྙིགས་མ་
རྣམ་ལྔའི་ལང་ཚོ་རྫོགས་ལྡན་པའི། ། དུས་ངན་སྐྱེ་བོའི་སྤྱོད་ཚུལ་སྨྱོན་པའི་
གར། ། ངེས་མེད་གཡོ་ཡང་ཡིད་བརྟན་མ་མཆིས་པ། ། འདི་འདྲར་བདག་
སེམས་འཇོག་པ་ གང་དུ་བགྱིད། ། སྙམ་སེམས་སྐྱོ་ཤས་ཡུས་ཀྱི་ཤུགས་རིང་
གི། ། དབུགས་ཀྱིས་མཆུ་འདབ་དཔལ་ནི་ཟིལ་མནན་ཅིང༌། ། ཨུཏྤལ་རྣ་རྒྱན་
རྙིངས་པ་ འགྲམ་ པའི་ གཞིར། ། ལྷུང་ བའི་ དྲི་ བསུང་ ཕྱོགས་ ལ་ འགོད་ པ་
བཞིན། ། རང་གི་སྤྱོད་ཚུལ་དང་མཚུངས་གཡོ་བའི་མིག ། རིག་རིག་བགྱིས་
ཀྱང་ལྟ་བའི་ཡུལ་བྲལ་བའི། ། ཁྱུ་ཉམས་ནགས་མཐར་འཕྱན་པའི་རི་དྭགས་
མོ། ། ཡིད་ཀྱི་ཤེས་པ་སྐྱོ་བའི་གར་ལ་འཇུག ། འོན་ཀྱང་ཟླ་བའི་སྲིང་མོས་
མཆོག་སྦྱིན་པའི། ། རིག་བྱེད་སྙན་ངག་དམ་པའི་བསིལ་ཡབ་དཀར། ། དལ་
བུ་དལ་བུར་གཡོབ་འདི་སེམས་ཉིད་ཀྱི། ། སྐྱོ་དུབ་སེལ་བའི་རྟེན་དུ་བཟང་ཞིང་
བསིལ། ། དུས་འདིར་དག་པའི་མཁའ་ལ་རང་སྣང་གི། ། སྐྱེ་མཆེད་དྲན་པས་
སྨིན་པའི་ལང་ཚོ་མས། ། ཕན་པའི་སྙིང་གཏམ་དང་སྦྱར་རྡོ་རྗེའི་གླུ། ། རྒྱུད་



བོད་ཀྱི་ཕྱི་དར་རྩོམ་རིག
325
མངས་སྒྲ་ལས་དྲངས་ཏེ་འདི་སྐད་ཟེར། ། སྣ་ཚོགས་ལས་ཀྱི་ཤིང་རྟ་ཞོན་པའི་
སེམས། ། རྣམ་པར་སྨིན་པའི་འབྲས་བུར་མི་འཇིགས་ན། ། ལང་ཚོས་རྫོགས་
པའི་མངོན་འདོད་ཡོན་ཏན་རྣམས། ། མདའ་ལྔའི་ཆོ་གས་རྩེན་ལ་ཅིས་ མི་
འཇུག ། གཞོན་ནུའི་ན་ཚོད་འཛིན་པའི་མཚར་སྡུག་ལུས། ། རྒས་དང་འཆི་
བའི་གནོད་པས་རེག་མིན་ན། ། མཐིང་འོད་རལ་བའི་ཟུར་ཕུད་མཛེས་ཆགས་
པ། ། ཉེས་མེད་སྤུ་གྲིས་བསྙོལ་བ་ཇི་ལྟར་རིགས། ། རིན་ཆེན་རྣ་རྒྱུན་འཁྲོལ་
བའི་འོད་རིས་ཀྱིས། ། མུན་པའི་ཕྱོགས་ལས་རྒྱལ་བྱེད་ནོར་བུའི་ཕྲེང་། ། ལུས་
སེམས་མཛེས་པ་རྟག་པར་གཏོང་མིན་ན། ། རྒྱན་མེད་སྣ་ཞགས་འཕྱང་བ་ཅི་ལ་
འོས། །འཁྲི་ཤིང་གཞོན་ནུའི་ལུས་ཕྲ་མིག་ཡངས་མའི། ། ལང་ཚོའི་མྱོས་བུམ་
མངོན་མཐོའི་ནུ་རྒྱས་ཟུང་། ། རེག་ པས་ བསིལ་བའི་ལག་ སོར་འབྲས་ ལྡན་
ན། ། དོར་ནས་ལྷུང་བཟེད་དགའ་བ་ཇི་ལྟར་སྐྱེ། ། འཆི་མེད་བདུད་རྩིའི་ཁ་
ཟས་མངར་པོ་ཡིས། ། ལུས་ཀྱི་པདྨ་དར་བའི་སྐལ་བཟང་ཆ། ། དུས་བཞི་
འཇིག་པའི་ཆོམ་པོས་མི་འཕྲོག་ན། ། བསོད་སྙོམས་ཙམ་གྱི་འཚོ་བར་སུ་ཞིག་
བརྟེན། ། སུམ་རྩེན་ལྗོན་པ་ལས་བབས་བདེ་ཆེན་གྱི། ། རེག་བྱ་སྟེར་བ་ཀན་རྩ་
ལིནྡའི་གོས། ། འབྲལ་མེད་ལུས་ཀྱི་ཉེར་འཚོར་རྟག་འགྲོགས་ན། ། ཤ་ནའི་
གོས་ཀྱི་གདུང་བ་ ཅི་ ཕྱིར་བཟོད། ། མཛེས་མའི་ཁ་ ཡི་ ཆང་གི་ དགའ་ ལྡན་
པས། ། རེག་པ་བདག་གིར་བྱེད་ནུས་པ་ཀཱུ་ལའི། ། མེ་ཏོག་ཀུན་དགར་ཆགས་
བདེ་མི་འགོག་ན། ། སུ་ཞིག་ཚངས་སྤྱོད་གདུང་བ་དོན་དུ་གཉེར། ། གསེར་གྱི་
བ་གམ་བཞད་ལྡན་ཕྱོགས་ཀྱི་སྒོར། ། དྲིལ་ཆུང་སྙན་སྒྲོགས་ལྷ་ཡི་གཞལ་མེད་
ཁང་། ། རྟག་པར་ལོངས་སུ་སྤྱོད་པའི་མཐུ་ཡོད་ན། ། ངེས་མེད་བས་མཐའི་
ནགས་ལ་སུ་ཞིག་སྲེད། ། མདོར་ན་ལང་ཚོའི་དཔལ་ཀུན་མི་འགྲིབ་ཅིང་། །
རང་ཡིད་མཛའ་བའི་གྲོགས་དང་མི་འབྲལ་བར། ། འདོད་ལ་གཏན་དུ་རོལ་
བའི་གདེངས་ཡོད་ན། ། དམ་པའི་སྤྱོད་ལ་སུ་ཞིག་གུས་པར་འགྱུར། ། འདོད་
ཡོན་དབང་བོའི་གཞུ་ཡི་འཁྲི་ཤིང་རྒྱུད། ། ལུས་མེད་འཕྲུལ་གྱིས་བདུངས་པའི་



326
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མདའ་ལྔ་བ། ། སྲིད་པའི་སྡུག་བསྔལ་སྟེར་བའི་མཚོན་ཆ་སྟེ། ། རྣམ་པར་
དཔྱད་ན་འཇིགས་པའི་ཆོས་ཉིད་ཅན། ། དེ་ཕྱིར་རང་སེམས་གླང་བོ་དྲན་ཤེས་
གྱིས། ། རྣལ་དུ་འགོད་པ་ལྕགས་ཀྱུའི་བསྒྱུར་སྟབས་འདིས། །ཀུན་རྟོག་ཉེར་
ཞིའི་གོམ་པ་དྲང་པོའི་སྟབས། ། བསམ་གཏན་ནགས་མཐར་འགོད་ལ་སེམས་
གཏོད་ཅིག ། དེ་སྐད་སྨྲས་པའི་མཐའ་དེར་མཁའ་སྤྱོད་ཀྱི། ། རིག་འཛིན་གྲུབ་
པའི་ན་ཆུང་སྨིན་ལེགས་མ། ། དྲན་པའི་སེམས་ཀྱི་ལྷག་མ་བཞག་ནས་ཀྱང༌། །
ལྟར་སྣང་ཡུལ་ནི་མི་སྣང་དབྱིངས་སུ་སོང་། ། དུས་དེར་ཀུན་རྟོག་རང་མདངས་
ཚོན་ལྔ་ཡིས། ། ལེགས་བྲིས་དབང་བོའི་གཞུ་ཡི་དཔལ་འཛིན་པའི། ། སྐལ་
བཟང་སྙན་ངག་རྨ་བྱ་གདུགས་མཚར་པོ། ། རེ་ཞིག་སེམས་ལ་བསིལ་བའི་རྟེན་
དུ་བྱས། ། ངོམས་པ་མེད་པར་འདོད་པའི་ཡུལ་ཀུན་ལ། ། འགྱུ་བའི་རྦ་རླབས་
འགྲེམས་པ་ཡིད་ཀྱི་མཚོར། ། དུག་གསུམ་གདེངས་ཅན་གླལ་བའི་རོ་འཛིན་
པ། ། ཐར་འདོད་རྣམས་ལ་འཇིགས་རུང་གཤེད་མ་ཡིན། ། རྩོད་པའི་འཁོར་
ལོ་རྣོན་པོའི་གཞན་དབང་ཅན། ། སྙིགས་མའི་ཕུན་ཚོགས་ཆུ་ཤིང་ནགས་མྱུལ་
བས། ། རང་ཉིད་བདེ་བར་རློམས་པ་བརྒྱ་ལམ་ན། ། འདོད་པའི་འབྲས་བུ་
གྲུབ་ཀྱང་ཡ་མ་བརླ། ། དེ་སླད་སྡུག་བསྔལ་རྣམ་མང་གར་གྱི་རོས། ། སེམས་ཀྱི་
རྐང་སྟབས་བྲེལ་བའི་མུཉྫ་སྐྱེས། ། འདུས་བྱས་རང་མཚང་བལྟ་བས་ཡིད་བྲེལ་
བའི། ། ཤུགས་རིང་རླུང་ཡབ་གཡོབ་ཅིང་འཕེན་པར་བྱེད། ། འོན་ཀྱང་ཀུན་
གཞིའི་དར་དཀར་ངོས་ཡངས་ལ། ། སྔོན་གོམས་བག་ཆགས་སོར་རྩེས་བྲིས་
པའི་གཟུགས། ། ལེགས་སྤྱད་སྨོན་ལམ་ཚོན་བརྒྱའི་མདངས་གསལ་བ། ། སུ་
ཞིག་གིས་ཀྱང་འགོག་པ་ནུས་སམ་ཅི། ། སླར་ཡང་ལྷག་བསམ་ཤར་རིའི་ཕང་བ་
ནས། ། གསུང་འཕྲིན་ཉིན་བྱེད་ལྷ་མོ་སྒེག་ལྡན་མ། ། སྙིང་ནས་མཛའ་བའི་
འོད་ཟེར་གདུ་བུའི་ཚོགས། ། འཁྲོལ་བའི་སྒྲ་སྙན་དབྱངས་སུ་ལེན་པ་ཐོས། །
ལེགས་བྱས་ཆུ་ཡི་འཁྲི་ཤིང་དོག་པ་ཡི། ། པ་ཏྲ་མགྲིན་པར་རོལ་བའི་སྙན་ངག་
གཏམ། ། ཡིད་འོང་ལྷ་ཕྲེང་མུ་ཏིག་ཕོན་པོ་ཅན། ། ངང་བའི་བུ་མོ་ཀུན་དགའི་



བོད་ཀྱི་ཕྱི་དར་རྩོམ་རིག
327
དོ་རར་ནི། ། རྙོག་པའི་དྲི་མ་རབ་བགྲུངས་རྣམ་དཔྱོད་ཀྱི། ། རྫིང་བུ་རྣམ་པར་
འཕྲུལ་བའི་ཐེམ་སྐས་ཅན། ། རིག་བྱེད་གསེར་གྱི་པདྨ་བཞད་པའི་ཚལ། །
ལེགས་པར་སྦྱངས་པའི་བསུང་ཞིམ་སྤོས་སུ་བཏུལ། ། གྲོགས་དག་ཡིད་ཤེས་
དཔྱིད་ཀྱི་ཕོ་ཉ་མོ། ། མཛའ་བའི་ནགས་ཀླུང་ཡངས་པོར་བག་ཕེབས་ཀྱང་། །
འདོད་དགོངས་སྙིང་བོའི་ཁ་ཟས་མ་ཐོབ་པས། ། མགྲིན་པའི་པི་ཝང་སྦྲེང་བ་རྣ་
བར་སྙན། ། སྔོན་མེད་སྙིང་གཏམ་ག་བུར་ཟེགས་མ་ཡིས། ། བསྒོས་པའི་
འཕྲིན་ཡིག་མངར་བའི་རོ་བྲོ་བ། ། ཅི་ཡང་དཀར་ཕྱོགས་ལྷ་མོའི་ལག་སོར་
གྱིས། ། དགའ་མགུར་སྟབས་པ་ཡིད་ཀྱི་བཅུད་དུ་ལེན། ། བག་ཡོད་སྦྲང་ཆང་
མངར་པོས་སྙིང་མྱོས་པས། ། རང་རང་སེམས་ཀྱི་དོ་རར་མངོན་འདོད་ཀྱི། །
གོམ་པ་འདེགས་འཇོག་མང་བའི་ སྟངས་སྟབས་ཀྱང་། ། རེ་ཞིག་ མཛེས་ པ་
འགོག་པའི་ཟོལ་ལ་བརྟེན། ། རིག་གཞུང་ཟབ་མོའི་རྡོ་རྗེ་རྡུལ་ཕྲེང་རྒྱུན། །
འདྲེན་བཞིན་དལ་གྱིས་འབབ་པའི་སཱི་ཏའི་ཀླུང་། ། ཚིག་དོན་གཡས་སུ་བསྐོར་
ནས་རང་བློའི་མཚོར། ། རྦ་རླབས་སོ་དཀར་འཛུམ་པའི་འོད་སྣང་འགྲེམས། །
དཔྱད་ཀྱིན་བཟང་བའི་བློ་གྲོས་སའི་ཟླ་བ། ། ཀུན་བཟོད་མངལ་དུ་གབ་ཀྱང་
རང་བཞིན་ཉིད། ། འགྱུར་མེད་འོད་ཀྱི་ཐིག་ལེ་མཁར་འགོད་པ། ། སྒྲིབ་བྲལ་
དངོས་པོའི་ཆེ་བ་ཡིན་མོད་ཀྱང་། ། ལས་ཚུལ་ལྕགས་ཀྱི་སྲད་བུས་འཆིང་བ་
དང་། ། ལྷན་ཅིག་འགྲོགས་པའི་མརྒད་འདབ་ལྡན་མ། ། གཞན་དབང་གཟེབ་
ཀྱི་སྙིང་བོར་ལུས་བཅིངས་པས། ། གཅིག་པུའི་སེམས་ཀྱི་ཀུན་རྟོག་དབྱངས་སུ་
འབྱིན། ། འདོད་པའི་ཆུང་མ་གཞན་བཞིན་ཡིད་ཀྱི་ནོར། ། འཕྲོག་པའི་ཆོམ་
རྐུན་ལྷན་སྐྱེས་རི་དྭགས་མིག ། མ་འདྲིས་མཛའ་བ་དཀར་པོའི་ལ་དུ་ཞིག །
ཕྱོགས་ཀྱི་མགྲོན་པོར་ཕྲད་སྐྱེས་ཡིན་ཀྱང་སླར། ། རིང་ནས་གནས་ཀྱང་སྙིང་ལ་
འབབ་པ་ཡི། ། གཏམ་སྙན་སྐད་ཀྱི་རོལ་མོས་ཡིད་བཅུག་པ། ། དབྱར་སྐྱེས་
འབྲུག་ལ་རྨ་བྱའི་བུ་མོ་བཞིན། ། ཀུན་དགར་རོལ་བ་སྲིད་ན་འགའ་འགར་
ཤེས། །བྱམས་བརྩེའི་དྲི་བསུང་རྒྱས་པའི་པདྨ་དཀར། ། གསུང་གི་གསང་བས་



328
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཐོས་འཛིན་ ཉེར་ སིམ་ ཡང་། ། ཁྱོད་ སྐུ་ མངོན་ སུམ་ མཐོང་ བ་ འགོག་ བྱེད་
པའི། ། ལས་དབང་མུན་པའི་ཡོལ་བ་འདི་ཅི་ཞིག ། སུམ་རྩེན་ཚལ་དང་ཀླུ་
དབང་གྲོང་མཚུངས་པར། ། གནས་ཀྱི་བསྐལ་བས་རྟག་པར་ཁྱོད་ཞལ་གྱི། །
པདྨ་ཚར་དུ་དངར་དེར་ལྟ་འདོད་ཀྱང་། ། ལྷ་ཡི་བདུད་རྩིའི་གཏམ་བཞིན་སྙན་
པ་ཙམ། ། གཞུང་ལུགས་འོ་མའི་རྒྱ་མཚོར་རྩེན་པས་ཡིད། ། ཅུང་ཟད་བསིལ་
བའི་དངོས་པོས་བཟུང་མིན་ན། ། མྱ་ངན་ཚ་ཟེར་འབར་བའི་གདུང་བྱེད་
འདིས། ། འཚོ་བའི་སྲོག་ཀྱང་ཁམ་ཟས་བྱེད་པ་སྙམ། ། འོན་ཀྱང་སྙིང་སྟོབས་
ཟླ་འོད་དལ་བུའི་རླུང་། ། བརྟེན་ཕྱིར་སྨོན་ལམ་དག་པའི་འཁར་བ་ལ། ། རང་
སེམས་ངལ་འཚོའི་སྟེགས་བུ་འགོག་བཞིན་དུ། ། དྲན་པའི་ཁྱེའུ་ཕྱོགས་དེར་
ཡང་ཡང་རྒྱུ། ། རིག་འཛིན་དགའ་མས་བརྟེན་པའི་ནགས་ཀྱི་ལྗོངས། ། ཧ་རི་
ཙན་དན་འཁྲི་ཤིང་རྡུལ་ཚོགས་ཀྱིས། ། ཕྱོགས་ཀུན་དྲི་བཟང་ཁང་པར་བཞད་
པའི་མཚོ། ། མཐོང་བ་མིན་ཀྱང་ཡིད་ཀྱི་ཤེས་པ་འགུལ། ། རང་སེམས་ལྟ་བུར་
གཙང་བྱེད་ལྷ་ཡི་རྫིང་། ། གསེར་གྱི་པདྨ་བཞད་པའི་སྙིང་བོའི་རྡུལ། ། དབའ་
རླབས་སོར་མོས་ལེགས་བྲིས་ཚངས་ པའི་མཚོ། ། སྔོ་བསངས་ཆུ་ཡི་ལྷ་མོའི་
གདེངས་ཀ་བཞིན། ། ཡིད་འཕྲོག་ཤེལ་གྱི་ལྕུག་ཕྲན་རླུང་བཞོན་གྱིས། ། གཡོ་
ལྡན་ཆགས་པའི་མིག་ཡངས་མེ་ཏོག་མདའ། ། བགྲང་ཡས་སྨིན་ལེགས་གཞུ་ཡི་
འཁྲི་ཤིང་ལ། ། དྲངས་ཏེ་གདུལ་བྱའི་སྙིང་ལ་འདིར་བསྣུན་ཞིག ། སྙན་པའི་
ཉམས་བརྒྱ་ངག་གི་ཀུ་མུ་དར། ། རྗེས་ཆགས་བཀའ་ཡིག་རོ་ལྡན་གྲུབ་པའི་
སྐྱེས། ། རྙོག་བྲལ་མོས་པའི་ཡིད་ཀྱི་མཁའ་ལམ་ལས། ། རྒྱུ་སྐར་འཛུམ་པའི་
རླབས་བཞིན་འཕེན་པར་མཛོད། ། བཟང་མིན་ལས་དབང་མུན་པའི་གོས་གྱོན་
ཏེ། ། འཁྲུལ་སྣང་ཁྲག་ལ་རོལ་བའི་ཕྲ་མེན་མའི། ། མངལ་དུ་འཕྱན་པའི་ལྷག་
བསམ་ཟླ་ཚེས་འདི། ། ལྷ་ཁྱོད་ཐུགས་རྗེས་ཀུན་ནས་སྣང་བར་མཛོད། ། དེ་
ལྟར་སྙིང་གི་པདྨ་ཅན་རོལ་བའི། ། ལྷག་བསམ་ལྟར་དཀར་འཕྲིན་ཡིག་ངང་
བའི་རྒྱལ། ། གཏམ་སྙན་མགྲིན་རྔ་བརྡུང་བའི་ཟོལ་བགྱིས་ཏེ། ། རང་སྣང་ལྷ་



བོད་ཀྱི་ཕྱི་དར་རྩོམ་རིག
329
ཡི་ལམ་ལ་ཞོན་ནས་སོང་། ། དེར་ནི་སྔ་མའི་ལེགས་བྱས་ལྷག་མ་ཡི། ། སྦྲང་
རྩིས་མྱོས་པའི་རྣམ་ཤེས་རྐང་དྲུག་པ། ། ཡུལ་གྱི་ནགས་མཐར་རྒྱུ་བས་ཐང་ཆད་
ནས། ། རྟོག་ཚོགས་ཉེར་ཞིའི་དབྱིངས་སུ་བདེ་བར་གཉིད། ། སྙིང་གཏམ་ཤལླ་
ཀ་ཡི་ནགས་ཀྱི་དཔལ། ། དྲན་པས་ཡིད་ཀྱི་གླང་བོ་རྒྱུག་རྩོམ་དུས། ། ཉེར་ཞི་
བསིལ་ལྡན་ལྕགས་ཀྱུའི་བསླབ་པ་ཡིས། ། རྣལ་དུ་འགོད་ཐོབ་ཁ་ལོ་བསྒྱུར་བའི་
དྲིན། ། རང་ཉིད་ཆོས་དང་ཐར་བའི་མེ་ལོང་ལ། ། ཉེ་བར་སེམས་པའི་ལྟད་
མོས་ཡིད་གཡེངས་ཀྱང་། ། ཚངས་པའི་བུ་མོའི་སྒྲ་སྙན་གླུར་ལེན་པ། ། དུས་
གཞན་ཞིག་ན་དྲན་པའི་གསོས་སུ་གྱུར། ། སྙན་འཇེབས་ངག་ལ་འཕོས་པའི་
དབྱངས་བདུན་ གྱི། ། དཀྱིལ་ འཁོར་ ཕང་ བར་ འཛེགས་ པའི་ རྒྱུད་ མངས་
མཁན། ། རོ་ལྡན་འཁྱོག་པའི་ཉམས་ཀྱི་ཚིག་སྦྱོར་སླད། ། ཀུན་རྟོག་གསར་བ་
གསར་བའི་གར་ལ་འཇུག ། འདིར་སྣང་འདོད་པའི་སྙིང་པོ་ཧ་ལའི་བཅུད། །
མངར་པོས་ཁེངས་པའི་མྱོང་བྱའི་ཚོན་བཀྲ་བ། ། སྲིད་པའི་ནགས་ཀླུང་དཔྱིད་
དགའི་མེ་ཏོག་ཕྲེང༌། ། བདུད་རྩིར་བསྒྱུར་ཏེ་མགྲིན་པར་ ཅིས་མི་ལེན། །
མངོན་འདོད་སྒྱུ་རྩལ་འཁྲི་ཤིང་ལྡིང་ཁང་དུ། ། མི་ཕྱེད་ཕྱག་རྒྱས་འཁོར་བའི་
བསླབ་པ་མཁན། ། དྲན་པའི་ཕོ་ཉ་དང་པོ་ཙཱུ་ཏའི་ཤིང་། ། འོ་མས་བཅུ་གཉིས་
ཁྱིམ་གྱི་འཁོར་ལོའི་མགོན། ། ཤར་རིའི་གཙུག་ན་དལ་གྱིས་རྒོད་བྱེད་ཀྱང་། །
མངར་བའི་དྲི་ལྡན་པདྨའི་འཛུམ་ཞལ་ལས། ། སྐྱུགས་པའི་རྡུལ་དམར་འཐུང་
བར་དེས་མ་སྤོབས། ། དེ་ལྟ་ན་ཡང་རྗེས་ཆགས་དམར་འོད་ཀྱི། ། ཕྱི་མིག་
ཞགས་པས་གྲོགས་ལ་སྐྱེད་བསྲིངས་ཏེ། ། དལ་བུས་བགྲོད་པས་རང་གནས་ཆུ་
ལྷ་མོའི། ། གདེངས་ཀ་མཁའ་ལ་བཀྲམས་པའི་མལ་སྟན་འཛིན། ། བྲལ་སྐྱོའི་
མིག་ཆུས་ཕྱིད་པའི་འདྲེན་བྱེད་ཟུང༌། །བྱང་དུ་ལྟ་བའི་ངལ་བ་བསྲུང་སླད་
དུ། ། རྣམ་པ་གསལ་མིན་འོད་ཀྱི་རང་གཟུགས་ཤིག ། བདག་གི་མདུན་ངོར་
ལམ་ལམ་འཁོར་བ་སྙམ། ། དེ་ཚེ་གཉིས་འཐུང་དཀར་པོའི་ལག་པ་ལྟར། །
གཡོ་ཡངས་ཆུ་འཛིན་ལང་ཚོའི་རི་མོ་ཅན། ། ཕྱོགས་དེར་བགྲོད་པ་མཐོང་བས་



330
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དྲན་སྐྱེས་ཏེ། ། ངལ་དུབ་ཡུས་ཀྱིས་བརྣངས་པའི་འཕྲིན་འདི་གཏམ། ། ཀྭ་ཡེ་
ཚུར་ཤོག་ལུས་སེམས་བསིལ་བྱེད་མཁན། ། ནམ་མཁའི་ཚལ་ན་རྒྱུ་བའི་ ས་
བསྲུང་བུ། ། རབ་ ཞི་ བདུད་རྩིའི་ བཅུད་ཀྱིས་ མངར་ བྱས་ པའི། ། འདོད་
དགོངས་སྙིང་པོའི་འཕྲིན་འདི་ཁྱོད་ཀྱིས་ཁྱེར། ། འཁོར་བའི་ཁྱོན་ལྟར་ཡངས་
པའི་གསེར་གྱི་སྙིང་། ། གདུང་བྱེད་ཚ་བས་ཉེན་པའི་མྱ་ངམ་ཐང་། ། བཟོད་
དཀའ་སྐྱོ་ཤས་གོམ་པའི་འདེགས་འཇོག་གིས། ། གཞལ་བའི་དོན་མཐུན་ཡིད་
ལ་བདེ་བ་ཅི། ། གྱ་གྱུའི་ཡིད་ཀྱིས་དགའ་བའི་ནགས་ལྗོངས་སུ། ། རྣམ་པར་
འཁྱམས་པའི་ངལ་བས་སྐྱིད་ལུག་ཅིང་། ། འཁྱོག་ཚིག་འཁྲི་ཤིང་ངོགས་ལ་རྟེན་
འཆའ་བ། །ཀྱེ་མ་དབུལ་བོའི་རྣམ་ཐར་ཤིན་ཏུ་མཚར། ། མཚན་དུས་དགུང་
གི་མལ་ན་རྒྱུ་སྐར་གྱི། ། ཕུང་བོ་བདུད་རྩིའི་ཟེགས་མས་ལུས་བཀྲ་ཡང་། །
འདྲེན་བྱེད་ཡུལ་ན་མི་བརྟན་གཡོ་བའི་གར། ། ཕྱོགས་ཀྱི་འཁོར་ལོའི་ཕ་མཐར་
ཆས་པ་མཐོང༌། ། འོན་ཀྱང་སྨོན་ལམ་རྡོ་རྗེའི་ཉག་ཕྲན་ཤུགས། ། བསྐྱོད་པས་
སྲིད་པའི་གྲོང་གསུམ་མཐར་བྱེད་ན། ། རང་རང་མོས་ངོར་མངོན་པར་འདུ་བྱ་
བའི། ། འདོད་དོན་ཤེས་ལ་གཟུགས་བཞིན་ཅིས་མི་འཇུག ། མཁའ་ལ་སྤྱོད་པ་
ཡོངས་ཀྱི་འབབ་སྟེགས་སུ། ། བཀོད་པའི་ལེགས་ལྡན་འབྲས་དཀར་སྙེ་མའི་
ཚལ། ། མཐའ་ཡས་བཅུད་དུ་ལེན་ཕྱིར་ཆུར་སྒྲོགས་བུ། ། ཡིད་ཀྱི་སྨོན་པ་མ་
ཤོར་ངང་གིས་འབབ། ། མགྲིན་པ་འཁྱོག་པོར་བསྐྱོད་པའི་མིག་ཡངས་ཟུར། །
ནན་གྱིས་བལྟ་བྱའི་ཡུལ་ལ་སེམས་འགོད་ཀྱང་། ། གཞོན་ནུ་རྩྭ་ཡི་མྱུ་གུས་གདོང་
བསྒྲིབས་པའི། ། ཟོལ་ལ་ཉེ་བར་བརྟེན་པའི་རི་དྭགས་མོའི། ། གྲོགས་སུ་འོས་
པ་ནམ་ ཟླའི་ རྗེས་ འགྲོ་ མཁན། ། འདོད་ པའི་ ཏཱ་ ལ་ འདབ་ ཕྲེང་ ཤིང་ རྟའི་
རྩེར། ། གནས་པ་སྦྲང་རྩིའི་དབྱངས་སྙན་འགྱུར་ཁུགས་ཀྱིས། ། ས་ལ་ཀུན་
དགའ་སྟེར་བའི་ཕོ་ཉར་འོང༌། ། སྔོ་ལྗང་འཁྲི་ཤིང་མཛེས་མའི་སྟོད་ཀོར་དུ། །
མེ་ཏོག་ཕྲེང་ཚོགས་བཀྲམ་པས་ཡིད་འཁྱོར་བ། ། བརྟེན་ཕྱིར་སེན་རྗེས་གསར་
དུ་འགོད་རྩོམ་པའི། ། འདབ་ཆགས་གཞོན་ནུ་སྙན་པའི་གླུ་སྒྲས་ཁོལ། ། བག་



བོད་ཀྱི་ཕྱི་དར་རྩོམ་རིག
331
ཕེབས་དབེན་ས་གྲུབ་པའི་བསྟི་གནས་མཆོག ། མཛེས་ཤིང་མངོན་དགའ་ལྷ་ཡི་
རི་བོར་ནི། ། རིག་འཛིན་དགའ་མས་ལག་པད་ཀྱིས་བཏུད་པའི། ། རིན་ཆེན་
གདུབ་ཀོར་ སིལ་སིལ་འཁྲོལ་བཞིན་དུ། ། རྣམ་པ་ཀུན་ལྡན་ནོར་བུའི་སྣོད་
ཡངས་སུ། ། རྗེས་ཆགས་བཅུ་དྲུག་དགའ་བའི་བདུད་རྩི་མཆོག ། རང་བཞིན་
ཤེས་པའི་ཀློང་དུ་རོ་གཅིག་ པའི། ། བདེ་བ་ཆེན་ པོའི་ མྱོས་བྱེད་ལོངས་ སུ་
སྤྱོད། ། དུས་མཐར་ཕུང་ཁམས་ཉི་ཟླའི་རྒྱུ་བ་ཀུན། ། ཁམ་ཟས་བྱེད་པ་ནང་གི་
སྒྲ་གཅན་འཛིན། ། ཡིད་ལུས་ཕྲ་བའི་འཇའ་ཚོན་ཟོལ་བཟུང་ནས། ། སྲིད་ཞི་
མཉམ་པར་སྦྱོར་བའི་དབྱིངས་སུ་རྩེན། ། ཚུལ་དེར་སྤྲོ་བའི་ལེགས་སྨོན་འཇའ་
རིས་ཀྱིས། ། མིག་མང་རིས་སུ་བྲིས་པ་ཡིད་ཀྱི་མཁར། ། རྒྱུ་བའི་ལྷ་གཅིག་
གཙུག་ན་ཟླ་མཛེས་མས། ། བདག་གི་སྙིང་ལ་ཉམས་བརྒྱའི་གར་མཛོད་ཅིག །
རྣམ་དཔྱོད་ཟླ་ཤེལ་ནོར་བུ་མེ་ལོང་མཆོག ། ཕྱིས་པ་མིན་ཀྱང་རྟག་པར་རྡུལ་
བྲལ་བའི། ། གནས་ལུགས་བཞིན་གྱི་པདྨ་འཆར་བའི་སྣོད། ། རང་གི་རྟོགས་
བརྗོད་གཉིས་པ་དེང་འདིར་སྣང་། ། ཚུར་མཐོང་བློ་ཡི་སྲད་བུ་དང་འཚམས་
པར། ། འཕྲིན་ཡིག་ཚར་དུ་དངར་བའི་དོ་ཤལ་འཛུམ། ། བློ་གསལ་ཀུན་ལ་
རབ་དགའི་སྐྱེས་བཟང་པོར། ། སྦྱིན་གྱི་སྙིང་ལ་བསིལ་བའི་རྟེན་དུ་ཟུངས། །
གང་འདིར་འབད་པའི་ལེགས་བྱས་ཡར་ངོའི་ཟླ། ། ལྷག་བསམ་དཀར་པོའི་
འོད་སྣང་འཛིན་པའི་མཐུ། ། མི་ཉམས་གོང་དུ་འཕེལ་བས་སྲིད་པར་ཡང་། །
མཐོ་རིས་ཡོན་ཏན་བདུན་གྱིས་མཛེས་གྱུར་ཅིག ། རིག་བྱེད་གཡས་སུ་འཁྱིལ་
བ་མགྲིན་པའི་དུང་། ། གཞོམ་མེད་སྙན་ཚིག་རྡོ་རྗེའི་སྒྲ་དབྱངས་ཅན། ། ཆོས་
དོན་དྲི་མ་མེད་པའི་རོར་གཅགས་པས། ། སྨྲ་བ་ཐམས་ཅད་དོན་དང་ལྡན་གྱུར་
ཅིག ། ལྷག་པའི་སྙིང་སྟོབས་མྱ་ངན་མེད་པའི་ཚལ། ། ཤེས་བྱ་ཀུན་ལ་ཆགས་
ལྡན་མིག་ཡངས་མའི། ། ཡེ་ཤེས་ཞབས་རྡུལ་ལྷུང་བའི་སྐུ་བཞི་ཡི། ། དོག་པ་
དམར་བོས་ཀུན་ནས་ཤིས་གྱུར་ཅིག །
དེ་ལྟར་རྣམ་པ་འཇིག་རྟེན་དང་མཐུན་པར་འཇུག་པའི་འཕྲིན་ཡིག་ཡིད་



332 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཀྱི་ངང་མོ་རྣམ་པར་རྩེན་པ་ཞེས་བྱ་བ་འདི་ཡང་། ཡུལ་ལ་སྟོད་ཀྱི་སྙན་ངག་
མཁན་བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་ལྷས་ཇི་ལྟར་ཤར་
བའི་དོན་ཡི་གེར་བཀོད་པ་དགེ་ལེགས་སུ་གྱུར་ཅིག །
གསུམ་པ། དབྱངས་ཅན་ངག་གི་རོལ་མཚོ་ཡིད་ཀྱི་ངང་
མོ་རྣམ་རྩེན་ཚངས་པའི་མགྲིན་རྒྱན་རབ་དགའི་
རྒྱུད་མངས་ཀྱི་བསམ་བློའི་ནང་དོན། །
དེ་ཡང་སྙན་ངག་འདི་ཉིད་ཀྱི་བསམ་བློའི་ནང་དོན་ནི། སྙན་ངག་མཁན་
གྱིས་འཕྲིན་ཡིག་གི་ཚུལ་དང་རྣམ་པ་ཡིས་འདོད་ཡོན་ལོངས་སྤྱོད་མི་རྟག་པའི་
ཆོས་ཉིད་ལེགས་པར་བསྟན་པ་དང་། འདོད་པའི་ལོངས་སྤྱོད་ཀྱི་དབང་དང་
ཁོལ་བོ་རུ་གྱུར་པའི་འཇིག་རྟེན་པ་རྣམས་ལ་ཉམས་རྟོགས་མཐོན་པོའི་སྒོ་ནས་
ལེགས་ཉེས་སྤང་བླང་གི་གནས་ལུགས་ཟབ་མོ་གསུངས་པ་དང་། སྙན་ངག་
མཁན་གྱིས་རང་ཉིད་ལ་སྙན་ངག་གི་དངོས་གྲུབ་བསྩལ་དང་སྩོལ་བཞིན་པའི་
འཕགས་མ་དབྱངས་ཅན་མ་ཉེ་བར་བསྟེན་ནས། རང་ཉིད་ཀྱིས་འདོད་ཡོན་ལ་
ཚུལ་ཇི་ལྟར་བལྟ་བ་སོགས་འདོད་དོན་རྣམ་པར་གསོལ་བ་ལ། ལྷ་མོ་དབྱངས་
ཅན་མས་ཀྱང་། འདོད་ཡོན་དབང་བོའི་གཞུ་ཡི་འཁྲི་ཤིང་རྒྱུད། ། ལུས་མེད་
འཕྲུལ་གྱིས་ གདུངས་ པའི་མདའ་ལྔ་བ། ། སྲིད་པའི་ སྡུག་བསྔལ་སྟེར་བའི་
མཚོན་ཆ་སྟེ། ། རྣམ་པར་དཔྱད་ན་འཇིག་པའི་ཆོས་ཉིད་ཅན། ། དེ་ཕྱིར་རང་
སེམས་གླང་བོ་དྲན་ཤེས་ཀྱིས། ། རྣལ་དུ་འགོད་ལ་ལྕགས་ཀྱུའི་བསྒྱུར་སྟབས་
འདིས། ། ཀུན་རྟོག་ཉེར་ཞིའི་གོམ་པ་དྲང་པོའི་སྟབས། ། བསམ་གཏན་ནགས་
སུ་འགོད་ལ་སེམས་གཏོད་ཅིག ། ཅེས་འདོད་ཡོན་གྱི་ཉེས་སྐྱོན་གསུངས་པས་
ན། འཁོར་བ་ལ་ངེས་འབྱུང་དང་འདིར་སྣང་ལ་སྐྱོ་ཤས་སྐྱེས་པ་དང་། ལྷ་མོ་



བོད་ཀྱི་ཕྱི་དར་རྩོམ་རིག
333
དབྱངས་ཅན་མའི་ཟབ་གསང་ལེགས་བཤད་ལ་ཤེས་རྟོགས་སྐྱེས་པ་དེའོ། །
བཞི་བ། དབྱངས་ཅན་ངག་གི་རོལ་མཚོ་ཡིད་ཀྱི་ངང་
མོ་རྣམ་རྩེན་ཚངས་པའི་མགྲིན་རྒྱན་རབ་དགའི་
རྒྱུད་མངས་ཀྱི་སྒྱུ་རྩལ་ཁྱད་ཆོས།
དེ་ཡང་ སྙན་ངག་མཁན་བོད་ མཁས་ པ་ མི་ ཕམ་དགེ་ལེགས་རྣམ་ རྒྱལ་
མཆོག་ནི་རྒྱ་གར་ཤར་ལྷོའི་ཐུན་མོང་གི་སྙན་ངག་གཞུང་ལུགས་སམ་རྩོམ་སྲོལ་ལ་
ཀུན་ནས་བྱང་ཞིང་རང་ཉིད་ཀྱི་ཐུན་མོང་མ་ཡིན་པའི་རྩོམ་རྩལ་དང་རྩོམ་གཤིས་
ཀུན་ནས་ཆགས་པའི་སྙན་ངག་པ་ཕུལ་དུ་བྱུང་བ་ཞིག་ཡིན་ཕྱིར། ཁོང་ཉིད་ཀྱི་
སྙན་ངག་ལ་ཁྱད་དུ་འཕགས་པའི་སྒྱུ་རྩལ་ཁྱད་ཆོས་ཀྱིས་ཕྱུག་པ་ཡིན་ནོ། །
༡. གཟུགས་རྒྱུན་དང་རབ་རྟོག བསྡུས་བརྗོད་དང་ཏིང་ངེ་འཛིན་
སོགས་སྙན་ངག་གི་རྒྱན་གྱིས་ཐོག་མཐའ་བར་གསུམ་དུ་མཛེས་པར་བརྒྱན་པས་
ན། ཚིག་སྦྱོར་རྨད་དུ་བྱུང་ཞིང་མཛེས་སྡུག་ལྡན་པ་དང་།
༢. ཚིག་སྦྱོར་ལ་ལྷོད་བག་དང་འཇམ་མཉེན་ལྡན་པས་ན། བཀླགས་པ་
ཙམ་གྱིས་རྣ་བར་འཇེབས་ཤིང་ཡིད་དུ་འོང་བ་དང༌། །
༣. མཛེས་པའི་ཉམས་དང་བརྗིད་པའི་ཉམས། སྤྲོ་བའི་ཉམས་དང་སྐྱོ་
བའི་ཉམས་སོགས་སྙན་ངག་གི་ཉམས་འགྱུར་ཀུན་ནས་རྫོགས་པས་ན། ཡིད་ཀྱི་
དབང་བོ་འཕྲོག་པར་བྱེད་པ་དང་སེམས་ལ་སིམ་ཚོར་སྟོབ་པར་མ་ཟད། ཡིད་
ལ་མཛེས་སྡུག་འཆར་ཡན་སྐྱེད་པ་དང༌། །
༤. སྙན་ངག་མཁན་གྱིས་ཕུན་སུམ་ཚོགས་པའི་འཆར་སྣང་དང་ཤིན་ཏུ་
རྣོ་བའི་ཚོར་རྟོག མཚུངས་པ་མེད་པའི་བློ་སྤོབས་དང་ཤུགས་དྲག་པའི་ཡིད་
བརྩེ་བཅས་ལ་རྣམ་པར་བརྟེན་ནས་ཉིད་ཀྱི་ནང་གི་ཉམས་རྟོགས་རྨད་བྱུང་དཔེ་



334
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དང་ཁྱད་མཚར་ཉམས་ཀྱིས་ཕྱི་རུ་མངོན་པར་མཛད་པས་ན། དཔྱོད་ལྡན་ཡིད་
ཀྱི་མཚོ་མོའི་བརྩེ་རླབས་འཕྱོ་བར་མཛད་པ་དང་། བློ་ལ་ཟད་པ་མེད་པའི་
བདེན་སྟོབས་དང་མཛེས་སྣང་སྩོལ་བར་བྱེད་པའོ། །



བོད་ཀྱི་ཕྱི་དར་རྩོམ་རིག
335
དོན་ཚན་བཞི་བ། གཞོན་ནུ་ཟླ་མེད་ཀྱི་གཏམ་རྒྱུད།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
མདོ་མཁར་བ་ཚེ་རིང་དབང་རྒྱལ་ནི་བོད་རབ་བྱུང་བཅུ་གཉིས་པའི་མེ་
གླང་(སྤྱི་ལོ1697)ལོར་ཡབ་ངག་དབང་ཚངས་པ་དང་ཡུམ་མདང་དྲུང་གཉིས་
ཀྱི་སྲས་སུ་བྱང་སྟག་ལུང་དུ་སྐུ་འཁྲུངས། དགུང་ལོ་དྲུག་ནས་བཅུ་བཞིའི་བར་
བོད་ཀྱི་ཡི་གེ་འབྲི་ཀློག་དང་རྩིས་སོགས་སྦྱངས། དགུང་ལོ་བཅོ་ལྔ་བ་ལྕགས་
ཡོས་(སྤྱི་ལོ1711)ལོ་ནས་སྨིན་གྲོལ་གླིང་གི་ལོ་ཙཱ་བ་དྷརྨ་ཤྲཱིའི་དྲུང་དུ་སྙན་ངག་
དང་སྡེབ་སྦྱོར། རྩིས། སྒྲ་མདོ་དབྱངས་ཅན་མའི་རི་མོ་ཡོངས་རྫོགས་བཅས་
ལེགས་པར་སྦྱངས་པས་ཀུན་བཤད་ཀྱི་མིང་དུ་ཚངས་སྲས་དགྱེས་པའི་བློ་ལྡན་དུ་
བཏགས། དགུང་ལོ་བཅུ་བདུན་པ་ཆུ་སྦྲུལ་(སྤྱི་ལོ1713)ལོར་སྐབས་དེའི་བོད་
ཀྱི་སྲིད་འཛིན་པ་ལྷ་བཟང་ཁཱང་གི་དྲུང་ན་སྤྱོད་པའི་གྲས་སུ་ཞུགས། དགུང་ལོ་
བཅུ་དགུ་ བ་ ཤིང་ལུགས་ (སྤྱི་ལོ 1715) ལོར་གཞིས་ ཀ་ རྩེར་ ཁྲལ་ བསྡུ་བར་
མངགས། ཁྲལ་རྩིས་ཞིབ་ཅིང་སྲིད་དོན་སྒྲུབ་པར་འཇོན་ཐང་ཆེ་བས། དགུང་
ལོ་ཉེར་གཅིག་(སྤྱི་ལོ1717) པར་གཞིས་ཀ་རྩེའི་རྫོང་དཔོན་དུ་བསྐོས། སྤྱི་ལོ་
1718ལ་ལྕགས་རྩེ་གྲུ་གུ་རྫོང་གི་རྫོང་དཔོན་གྱི་འགན་བཟུང་བ་དང་གཞོན་ནུ་ཟླ་
མེད་ཀྱི་གཏམ་རྒྱུད་འབྲི་འགོ་བརྩམས། དགུང་ལོ་ཉེར་དྲུག་པ་ཆུ་སྟག་(སྤྱི་ལོ
1722)ལོར་བོད་ས་གནས་སྲིད་གཞུང་གི་དྲུང་འཁོར་གྱི་གྲས་སུ་ཞུགས། དེའི་
ཕྱི་ལོར་གོང་དཀར་རྫོང་གི་རྫོང་དཔོན་གྱི་འགན་བླངས། རྗེས་སུ་(སྤྱི་ལོ1729)
ཕོ་ལྷ་བའི་ལས་རོགས་སུ་ཛ་སག་ཐའི་ཇིའི་གོ་གནས་དང་སྦྲགས་བཀའ་བློན་དུ་



336 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བསྐོས། ཆུ་གླང་(སྤྱི་ལོ 1733)ལོར་《མི་དབང་རྟོགས་བརྗོད་བརྩམས་གྲུབ་
བྱུང་བ་དང་སྐད་གཉིས་ཤན་སྦྱར་ནོར་བུའི་དོ་ཤལ་བསྒྲིགས། ཁོང་གིས་ལོ་ངོ༌
སོ་གསུམ་གྱི་རིང་ལ་བཀའ་བློན་མཛད་དེ་དགའ་ལྡན་ཕོ་བྲང་དང་པོད་འབངས་
ཕན་བདེའི་ལམ་ལ་བཀོད་པར་ཉམས་པ་མེད་པའི་བྱས་རྗེས་བཞག དགུང་ལོ་
རེ་དྲུག་པ་(སྤྱི་ལོ1762)ལ་རང་ཉིད་ཀྱི་རྟོགས་པ་བརྗོད་པ་བཀའ་བློན་རྟོགས་
བརྗོད་བརྩམས། རེ་བདུན་པ་(སྤྱི་ལོ1763)ལ་སྐུ་གཤེགས།
གཉིས་པ། གཞོན་ནུ་ཟླ་མེད་ཀྱི་གཏམ་རྒྱུད་
ཀྱི་བརྗོད་དོན་མདོར་བསྟན་པ།
དེ་ཡང་སྔོན་རྒྱ་གར་འཕགས་པའི་ཡུལ་ནས་བྱང་ཕྱོགས་སུ་ས་འཛིན་གྱི་
ཕྲེང་བ་རིམ་པ་འགའ་འདས་པའི་ས་ན་སྲིད་པའི་རྒྱུན་ཞེས་པའི་རྒྱལ་ཁབ་ཅིག་
ཡོད་པར། ཡབ་རྒྱལ་པོ་ཉི་མའི་བློ་གྲོས་དང་ཡུམ་རྣ་ཆ་འཛིན་གཉིས་ཀྱི་སྲས་
གཞོན་ནུ་ཟླ་མེད་དེ་ན་ཚོད་དར་ལ་བབ་ནས་བཙུན་མོ་བཞེས་རན་པའི་དུས་སུ་
སླེབས་པ་ན། བློན་པོ་རྣམས་ཀྱིས་བརྟག་ཅིང་དཔྱད་མཐར་སྲིད་པའི་རྒྱན་གྱི་ལྷོ་
ཕྱོགས་ན་གནས་པའི་རྒྱལ་ཁབ་ཆེན་པོ་བཀོད་ལེགས་འོད་སྣང་གི་རྒྱལ་པོའི་སྲས་
མོ་ཡིད་འོང་མ་ཞེས་པ་དེ་གཞོན་ནུ་ཟླ་མེད་ཀྱི་བཙུན་མོར་འོས་པའི་གྲོས་ཁ་
མཐུན་པར་གྱུར། དེ་ནས་ཡབ་རྒྱལ་པོ་ཉི་མའི་བློ་གྲོས་ཀྱིས་བློན་པོ་མཚུངས་
མེད་བློ་གྲོས་ལྡན་ལ་རིན་ཐང་གཞལ་དུ་མེད་པའི་སྐྱེས་དང་བཅས་ཏེ་བཀོད་
ལེགས་འོད་ སྣང་ དུ་ ཡིད་ འོང་ མ་ སློང་ བའི་ ཕོ་ ཉར་ མངགས། འོན་ ཀྱང་།
བཀོད་ལེགས་འོད་སྣང་གི་རྒྱལ་པོ་གསལ་ལྡན་ལ་རིགས་སྲས་མེད་པས། སྣང་བ་
འབུམ་ལྡན་ཞེས་པའི་རྒྱལ་ཁབ་ཀྱི་རྒྱལ་པོ་ཟླ་བའི་བློ་གྲོས་ཀྱི་སྲས་ལྷ་ལས་ཕུལ་
བྱུང་དང་ཡིད་འོང་མ་གཉིས་མཛའ་བར་བྱས་ཏེ་རྒྱལ་ཁབ་ཕན་ཚུན་ཆབ་སྲིད་



337
བོད་ཀྱི་ཕྱི་དར་རྩོམ་རིག
གཅིག་ཏུ་སྐྱོང་བའི་དམ་བཅའ་སྔར་ནས་བཀོད་ཟིན་པའི་རྐྱེན་གྱིས་སྲིད་པའི་
རྒྱན་གྱི་གཉེན་སློང་བའི་ཕོ་ཉ་བ་ཕྱིར་མི་ལྡོག་ཀ་མེད་བྱུང་། དེ་ནས་རྒྱལ་བློན་
རྣམས་ཀྱིས་ལེགས་པར་བགྲོས་མཐར། གཞོན་ནུ་ཟླ་མེད་དང་ན་ཚོད་མཉམ་
པའི་བློན་པོ་སྲིད་པ་གཞོན་ནུ་ཞེས་པ་གཞོན་ནུ་ཟླ་མེད་དུ་བརྫུས་ནས་འབངས་
ཁོལ་དང་བཅས་བཀོད་ལེགས་འོད་སྣང་དུ་མངགས་པ་དང་། སྲིད་པ་གཞོན་
ནུས་ཡིད་འོང་མ་ལ་ཟུར་འཕྲིན་བསྲིངས་པ་ལ་ཁོ་མོའང་ཕོ་བྲང་གི་ཕྱིར་ཐོན་ཏེ།
གཞོན་ནུ་ཟླ་མེད་དང་ཡུན་རིང་འགྲོགས་པའི་སྐལ་བ་ཐོབ་ཆེད་ཡབ་ཡུམ་ལ་
གསང་ཞིང་ཕོ་ཆས་སྤྲས་ནས་སྲིད་པ་གཞོན་ནུ་དང་མཉམ་དུ་སྲིད་པའི་རྒྱན་དུ་
བཞུད་དོ། །
སྟབས་མ་ལེགས་པ་ཞིག་ལ་ལམ་བར་དུ་སྣང་བ་འབུམ་ལྡན་གྱི་རྒྱལ་པོས་
ཡིད་འོང་མ་བསུ་བར་མངགས་པའི་བློན་པོ་བློ་རྒོད་ཐར་ལེགས་དཔུང་དང་
བཅས་པར་འཕྲད་ཅིང་བློན་ངན་འབངས་ཁོལ་ལས་གསང་བ་ཤོར་བས་གཡུལ་
འགྱེད་བྱས་པ་ལ་ཉུང་བས་མང་སྣ་མ་བརྟན་པར་གཡུལ་ཕམ་སྟེ་སྲིད་པ་གཞོན་
ནུ་དང་ཡིད་འོང་མ་བཅས་སྣང་བ་འབུམ་ལྡན་གྱི་ཡུལ་དུ་ཁྲིད། ཡིན་ནའང་།
ཡིད་འོང་མས་གཡོ་ཟོལ་གྱི་ཚིག་གིས་ལྷ་ལས་ཕུལ་བྱུང་གི་འདོད་པའི་མེ་དཔུང་
བཅིལ་བར་བྱས་ཤིང་ཉིན་མཚན་མེད་པར་གཞོན་ནུ་ཟླ་མེད་ཡིད་ལ་དྲན་པ་
དང༌། སྲིད་པ་གཞོན་ནུས་རྒྱལ་པོ་དང་འབངས་རྣམས་ཀྱི་མཚོན་ཆ་མེད་པར་
བྱས་པ་སོགས་སྣང་བ་འབུམ་ལྡན་ཕམ་པར་བྱེད་པའི་ལས་མང་བོ་ཞིག་བརྩམས་
མཐར་སྲིད་པའི་རྒྱན་དུ་བྲོས། དེ་ནས་གཞོན་ནུ་ཟླ་མེད་ཀྱིས་སྣང་བ་འབུམ་
ལྡན་དུ་ དྲངས་ པའི་ ཡན་ ལག་ བཞི་ ལྡན་ གྱི་དཔུང་ཚོགས་ དང་ འཕྲད་ ཅིང་།
གཞོན་ནུ་ཟླ་མེད་དང་སྲིད་པ་གཞོན་ནུ་གཙོ་བྱས་པའི་བློན་པོ་རྣམས་ཀྱིས་སྣང་
བ་འབུམ་ལྡན་གྱི་རྒྱལ་ཁབ་དང་གཡུལ་བཀྱེ་སྟེ་ཕམ་པར་བྱས་ཤིང་། ཡིད་འོང་
མ་བསྐྱབས་ནས་གཞོན་ནུ་ཟླ་མེད་དང་བཀྲ་ཤིས་པའི་གཉེན་བསྒྲིགས།
དེའི་ཚེ་ན་སྲིད་པའི་རྒྱུན་དུ་ཡབ་རྒྱལ་པོ་ཉི་མའི་བློ་གྲོས་ནི་བློན་པོ་པདྨའི་



338
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མྱུ་གུའི་བུ་མོ་མཛེས་སྡུག་མེ་ཏོག་ཅེས་པའི་མཛེས་པ་ལ་ཆགས་ནས་དེར་བུ་བྱུང་
ན་རྒྱལ་སྲིད་དུ་བཀོད་པའི་དམ་བཅའ་དང་བཅས་བཙུན་མོར་མངལ་གསོལ་བ་
དང༌། གཞོན་ནུ་ཟླ་མེད་ཀྱིས་སྣང་བ་འབུམ་ལྡན་གྱི་རྒྱལ་སྲིད་རེ་ཞིག་སྲིད་པ་
གཞོན་ནུར་གཏད་དེ་ཡིད་འོང་མ་བློན་པོ་དང་བཅས་པ་རྣམས་སྲིད་པའི་རྒྱུན་དུ་
འབྱོར་ནས་གཉེན་ཉེ་དགྱེས་འཛོམས་ཀྱི་དགའ་སྟོན་ལ་རོལ། དེ་ནས་རིང་བོ་མ་
འགོར་བར་མཛེས་སྡུག་མེ་ཏོག་ལ་རིགས་སྲས་ཡིད་དུ་འོང་བ་ཞིག་བཙས་པར་
མིང་ལ་དགའ་བའི་རོལ་མཚོ་བཏགས། དེ་ནས་རྒྱལ་བུ་གཞོན་ནུ་ཟླ་མེད་འཁོར་
བ་ལ་ངེས་འབྱུང་དང་དམ་ཆོས་ལ་བློ་ཁ་ཕྱོགས་ནས་སྦྱིན་པ་རྒྱ་ཆེན་པོ་བཏང་
ཞིང་དབེན་པའི་ནགས་སུ་དཀའ་ཐུབ་སྤྱོད་པའི་འདུན་པ་བཟློག་ཏུ་མེད་པ་སྐྱེས།
མཐར་གཞོན་ནུ་ཟླ་མེད་དང་ཡིད་འོང་མ། སྲིད་པ་གཞོན་ནུ་བཅས་ཀྱིས་ནགས་
ཚལ་ཆེན་པོ་རུ་དམ་པའི་ཆོས་དོན་དུ་གཉེར་བ་དང་གཞོན་ནུ་ཟླ་མེད་མཆོག་ལ་
བྱང་ཆུབ་སེམས་དཔའི་གོ་འཕང་བརྙེས་ནས་ཕྱིར་སྲིད་པའི་རྒྱན་དུ་ཕེབས་ཏེ་
རྒྱལ་བློན་སྐྱེ་བོའི་ཚོགས་ལ་ཆོས་ཀྱི་དགའ་སྟོན་འགྱེད་དོ། །
གསུམ་པ། གཞོན་ནུ་ཟླ་མེད་ཀྱི་གཏམ་རྒྱུད་
ཀྱི་བསམ་བློའི་རང་བཞིན།
སྤྱིར་བརྩམས་ཆོས་གང་ཞིག་ཡིན་ཡང་དེའི་བསམ་བློའི་ རང་བཞིན་ལ་
དཔྱད་དགོས་ན་ཐོག་མར་རྩོམ་པ་པོའི་ལོ་རྒྱུས་དང་སྐབས་དེའི་སྤྱི་ཚོགས་ཀྱི་
གནས་ཚུལ་ཤེས་དགོས། རྩོམ་པ་པོ་མདོ་མཁར་བ་འཚོ་བཞུགས་ཀྱི་དུས་སྐབས་
དེ་ནི་དབང་བསྒྱུར་མཁན་རྣམས་ཀྱིས་རྟག་ཏུ་སྲིད་དབང་འཕྲོག་གཉེར་གྱི་ཆེད་
དུ་འཁྲུག་རྩོད་བསླངས་ནས་བོད་ཀྱི་སྤྱི་ཚོགས་ཟང་ཟིང་ལང་ལོང་དུ་བཏང་ཞིང་
ཆབ་འབངས་ཐམས་ཅད་ལ་དམག་འཁྲུག་གི་སྡུག་བསྔལ་ཚད་མེད་བཟོ་བཞིན་



བོད་ཀྱི་ཕྱི་དར་རྩོམ་རིག
339
པའི་སྐབས་ཡིན། དེ་ཡང་སྤྱི་ལོ་1705ལ་ལྷ་བཟང་ཁཱང་གིས་སྡེ་སྲིད་སངས་རྒྱས་
རྒྱ་མཚོ་དང་སྲིད་དབང་འཕྲོག་རྩོད་ཀྱིས་འཁྲུག་རྩོད་ཆེན་པོ་བསླངས་པ་དང་།
སྤྱི་ལོ་1717ལ་ཇུན་གར་བ་ཚེ་དབང་རབ་བརྟན་དང་ལྷ་བཟང་བར་ཁྱོད་ཤི་ང་
གསོན་གྱི་དམག་འཁྲུག་བྱུང་། སྤྱི་ལོ་1720ལ་ཁང་ཆེན་པ་དང་ཕོ་ལྷ་བས་གོང་
མའི་དམག་གི་རམ་འདེགས་ལ་བརྟེན་ནས་ཇུན་གར་བ་ཕམ་པར་བྱས་ཏེ་སྲིད་
བསྐྱངས་པ། སྤྱི་ལོ་1727པར་དབུས་གཙང་བཀའ་བློན་བར་གྱི་འགལ་བ་ཛ་
དྲག་ཏུ་གྱུར་ཏེ་བཀའ་བློན་ང་ལུམ་སྦྱར་གསུམ་གྱིས་ཁང་ཆེན་པ་བཀྲོངས་ཤིང་ཕོ་
ལྷ་བར་ངོ་རྒོལ་བྱས། སྤྱི་ལོ་1728ལོར་ ཕོ་ལྷ་བས་ང་ལུམ་སྦྱར་གསུམ་ཚར་
བཅད་ནས་བོད་ཀྱི་སྲིད་དབང་བདག་གིར་བཟུང་བ། སྤྱི་ལོ་1747ལ་ཕོ་ལྷ་བའི་
སྲས་ཝང་འགྱུར་མེད་རྣམ་རྒྱལ་གྱིས་སྲིད་བཟུང་བ་ནས་ཆིན་གོང་མར་ རྒྱབ་
འགལ་དང་རང་གི་གཅེན་པོ་ལྐོག་གསོད་བྱས་པ་སོགས་འཁྲུག་ཟིང་བསླངས།
དེ་ལྟར་ལོ་ངོ༌སུམ་ཅུ་ལྷག་གི་སྔ་ཕྱིར་བོད་ལ་དབང་བསྒྱུར་བའི་སྲིད་འཛིན་
མཁན་ལྔ་བྱུང་བ་དང་སྐབས་རེ་རེའི་སྲིད་དབང་གི་འཕོ་འགྱུར་དེའང་མི་ཤི་རྟ་
འགྱེལ་གྱི་ཡ་ང་བའི་འཁྲུག་རྩོད་དང་འབྲེལ་ནས་ཡོད་པས། སྐབས་དེའི་བོད་ཀྱི་
སྤྱི་ཚོགས་ཟང་ཟིང་ལང་ལོང་དུ་བཟོས་པ་དང་རྒྱ་ཆེ་བའི་མི་དམངས་ཀྱི་ཚེ་སྲོག་
ལ་གནོད་པ་དང་དཔལ་འབྱོར་ལ་གྱོང་གུད་ཚབས་ཆེན་ཐེབས་པ་རེད། །
མདོ་མཁར་བ་ཚེ་རིང་དབང་རྒྱལ་གྱིས་ནི་དེ་ལྟ་བུའི་འཁྲུག་ཟིང་གི་ལོ་རྒྱུས་
ཁྲོད་དུ་བོད་ཀྱི་བཀའ་བློན་གྱི་འགན་ཁུར་བ་ཡིན་པས་མི་དམངས་ཀྱི་སྡུག་བསྔལ་
དང་དམག་འཁྲུག་གི་ཉེས་སྐྱོན་དངོས་སུ་མཐོང་བར་མ་ཟད། ཁོང་ཉིད་རང་
བཞིན་བཟང་ཞིང་རྒྱུད་དྲང་བ། བདེན་དོན་སྐྱོང་ཞིང་བོད་འབངས་རྣམས་ཀྱི་
བདེ་སྡུག་ལ་སེམས་ཁུར་བྱེད་པའི་བཀའ་བློན་རྣམ་དག་ཅིག་ཡིན་པས། དབང་
བསྒྱུར་མཁན་འགའ་ཞིག་གིས་སྲིད་དབང་འཕྲོག་གཉེར་གྱི་ཆེད་དང་རང་གི་ཁེ་
ཕན་གྱི་ཆེད་དུ་རྒྱུན་པར་འཁྲུག་རྩོད་བསླངས་ཏེ་མི་དམངས་ལ་སྡུག་བསྔལ་དང་
སྤྱི་ཚོགས་ལ་འཁྲུག་རྩོད་བསླངས་པའི་ཚུལ་དེ་ལ་སེམས་གཏིང་ནས་ཁོང་ཁྲོ་སྐྱེས་



340
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཤིང་ཞེན་པ་ལོག་པར་གྱུར། །
གཞོན་ནུ་ཟླ་མེད་ཀྱི་གཏམ་རྒྱུད་ནི་དེ་ལྟ་བུའི་བསམ་བློ་ལ་བརྟེན་ནས་
བརྩམས་པ་ཡིན་ལ། བོད་ཀྱི་ལོ་རྒྱུས་སྟེང་ཆེས་ཐོག་མར་བྱུང་བའི་སྒྲུང་གཏམ་
རིང་མོ་འདི་ལས་གཞོན་ནུ་ཟླ་མེད་དང་ཡིད་འོང་མ་གཉིས་ཀྱི་ལྷད་མེད་བརྩེ་
དུང་ལ་བསྔགས་བརྗོད་དང་དེ་གཉིས་ཀྱི་བརྩེ་དུང་ལ་བར་ཆད་གཏོང་མཁན་ཟླ་
བའི་བློ་གྲོས་ཡབ་སྲས་གཉིས་ཀྱི་རྨོངས་པའི་བློ་དང་ཚུལ་མིན་གྱི་བྱ་སྤྱོད་ལ་
མཚང་འབྱིན་བྱས་ཡོད་པ་དང་། ཡ་ང་བའི་དམག་འཁྲུག་གིས་བཟོས་པའི་
འབངས་མི་རྣམས་ཀྱི་སྡུག་བསྔལ་གྱི་འཚོ་བར་སྙིང་རྗེ་དང་གདུང་སེམས་ཚད་
མེད་བཅངས་ཡོད་པར་མ་ཟད། རྩོམ་པ་པོས་གཞོན་ནུ་ཟླ་མེད་དང་ཡིད་འོང་
མ་གཉིས་ཀྱི་བརྩེ་དུང་གི་གཏམ་རྒྱུད་ལ་བརྟེན་ནས་དུས་རབས་བཅོ་བརྒྱད་པའི་
བོད་ཀྱི་འཁྲུག་ཟིང་གི་ལོ་རྒྱུས་དེ་མཚོན་པར་བྱས་ཡོད་ལ། ཞི་བདེ་དང་རང་
དབང༌། བདེ་སྐྱིད་ཀྱི་འཚོ་བར་རེ་སྙེག་དང་བརྩོན་ལེན་བྱེད་པའི་རྨད་བྱུང་
བསམ་བློ་མཚོན་ཡོད།
གཞན། གཏམ་རྒྱུད་འདིའི་བསམ་བློའི་རང་བཞིན་ནི་འཁོར་བ་ལ་སྙིང་
བོ་མེད་པ་དང་ཆོས་ཀྱི་སྒྲུབ་པ་ལྷུར་ལེན་དགོས་པའི་ཆོས་ལུགས་ཀྱི་ལྟ་བ་ཁྱབ་
བསྒྲགས་ཀྱང་མཛད་ཡོད། དེ་ལྟར་ན། གཏམ་རྒྱུད་ཀྱི་ཕྱེད་སྔ་མར་གཞོན་ནུ་
ཟླ་མེད་ཀྱིས་ཡིད་འོང་མ་འཐོབ་ཆེད་དང་པོར་འཇིག་རྟེན་ལུགས་སྲོལ་ལྟར་
གཉེན་སློང་བའི་ཕོ་ཉ་མངགས་པ་དང་བར་དུ་གཡོ་སྒྱུའི་སྦྱོར་བས་འཁྲུལ་བར་
བྱས་པ། ཐ་མར་དྲག་པོའི་སྦྱོར་བ་བཤམས་པ་སོགས་ངལ་བ་བརྒྱ་ཕྲག་བརྟེན་
པ་དང་། གཏམ་རྒྱུད་ཀྱི་ཕྱེད་ཕྱི་མར་གཞོན་ནུ་ཟླ་མེད་འཁོར་བར་ཡིད་འབྱུང་
སྐྱེས་ཏེ་རྒྱལ་སྲིད་དང་ཡབ་ཡུམ། རང་ལ་མཛའ་ཞིང་བརྩེ་བའི་ཡིད་འོང་མ་
བཅས་བསྒྱུར་ཏེ་ནགས་ཁྲོད་དབེན་པར་དམ་ཆོས་དོན་དུ་གཉེར་བར་སོང་བ་
གཉིས་མི་འགལ་ལམ་ཞེ་ན། མི་འགལ་ཏེ། རྩོམ་པ་པོས་གཏམ་རྒྱུད་ཀྱི་ཕྱེད་སྔ་
མ་བྲིས་པ་དེ་གཏམ་རྒྱུད་ཀྱི་ཕྱེད་ཕྱི་མར་ཞབས་འདེགས་ཞུ་བའི་ཆེད་དུའམ་ཕྱེད་



341
བོད་ཀྱི་ཕྱི་དར་རྩོམ་རིག
ཕྱི་མ་འབུར་དུ་ཐོན་པར་བྱེད་པའི་ཆེད་དེ། གཞོན་ནུ་ཟླ་མེད་འཁོར་བར་ངེས་
འབྱུང་སྐྱེས་པ་ངེས་འབྱུང་རྣམ་དག་ཡིན་པ་གསལ་བཤད་བྱེད་པའི་ཆེད་དུ་ཡིན་
ནོ། །
བཞི་བ། གཞོན་ནུ་ཟླ་མེད་ཀྱི་གཏམ་རྒྱུད་
ཀྱི་སྒྱུ་རྩལ་རང་བཞིན། །
དེ་ཡང་གཏམ་རྒྱུད་འདི་ཉིད་ཀྱི་ཚིག་གི་སྡེབ་སྦྱོར་ལེགས་ཤིང་རྒྱན་ཕུན་
སུམ་ཚོགས་ལ། འཆར་ཡན་གྱི་འདུ་འགོད་རྣམ་པར་འགྱུ་བས་མཛེས་རྟོག་གི་
ཚོར་བ་ཀུན་ནས་བསྐྱེད་པ་དང་། གཏམ་རྒྱུད་ཀྱི་གོ་རིམ་ཆ་ཚང་ཞིང་བྱུང་རིམ་
ལ་ཛ་དྲག་གི་རང་བཞིན་ལྡན་པ། ཡུལ་ལྗོངས་ཞིབ་འབྲི་མཛད་པ་མཛེས་ཤིང་
ཡིད་དུ་འོང་ལ་གསོན་ཉམས་ལྡན་པ། མི་སྣའི་ཆ་བྱད་དང༌། མི་སྣའི་རང་
གཤིས་ཐུན་མོང་མ་ཡིན་པ་མང་བོ་འབྲི་བཞེངས་བྱས་ཡོད་ལ། གཡུལ་གྱི་རྣམ་
པ་ཞིབ་འབྲི་མཛད་པ་ནི་འཇིགས་རྔམ་དང་ལྡན་པ་བཅས་ཀྱི་ཁྱད་ཆོས་ཐོན་ཡོད་
པས་ཀློག་མཁན་གྱི་ཡིད་དབང་འགུག་ཅིང་མཛེས་རྟོག་གི་ལོངས་སྤྱོད་དཔལ་དུ་
སྟེར་རོ། །
གཅིག ཡུལ་ལྗོངས་ཞིབ་འབྲི་མཛད་པ་མཛེས་སྡུག་ལྡན་ཞིང་ཡིད་དུ་
འོང་བ།
གཞོན་ནུ་ཟླ་མེད་ཀྱི་གཏམ་རྒྱུད་འདིར་གྲོང་ཁྱེར་དང་ཕོ་བྲང་། སྤང་
ལྗོངས་དང་ནགས་ཚལ། མཚོ་རྫིང་དང་ལྟེང་ཀ་སོགས་ཡུལ་ལྗོངས་ཞིབ་འབྲི་
མཛད་པ་མཛེས་ཤིང་ཡིད་དུ་འོང་ལ་གསོན་ཉམས་ལྡན་པས་ཀློག་པ་པོ་ཡུལ་
ལྗོངས་དེར་དངོས་སུ་ཐོན་པའི་ཉམས་སྣང་ཁྱད་མཚར་ཅན་བསྐྱེད་ཐུབ་ཅིང་
ཡིད་ཀྱི་དབང་བོ་ཅིག་ཅར་དུ་འགུགས་པའི་སྒྱུ་རྩལ་གྱི་ཞིང་ཁམས་ཤིག་ཏུ་ཁྲིད་



342 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པར་བགྱིད་དོ། ། དཔེར་ན། །
འཆི་མེད་བདག་པོའི་མདུན་ས་ནོར་འཛིན་དཔལ་མོའི་རྒྱན་དུ་བྱིན་པ་
དང་ཀུན་ནས་འདྲ་བའི་ཕོ་བྲང་མཐོ་ཞིང་ཡངས་ལ་ལྟ་བས་ཆོག་མི་ཤེས་པ་ཡང་
དག་པར་སྦྱངས་པའི་ས་ལེ་སྦྲམ་གྱི་རྒྱ་ཕུབ་དང་། མདའ་ཡབ་དང། བྱ་འདབ་
འོད་སྟོང་འབར་ བས་ ཕྱོགས་ཀྱི་འཁོར་ལོ་འགེངས་པ། གདུགས་དང༌ རྒྱལ་
མཚན་དང་། བ་དན་ལྷབ་ལྷུབ་གཡོ་བ་ལས་དཔྱངས་པའི་གཡེར་དྲིལ་གྱི་སྒྲ་
དབྱངས་ཀྱིས་རྣ་བ་བདུད་རྩིའི་བང་མཛོད་དུ་བྱེད་པ། དེའི་ཕྱོགས་དང་ཕྱོགས་
མཚམས་རྣམས་སུ་སྐྱེད་མོས་ཚལ་ཡིད་ཀྱི་བརྟན་པ་འཕྲོག་པར་བྱེད་པ་ལ་ནི་ལྗོན་
ཤིང་གི་རིམ་པ་སཱ་ལ་དང༌། ས་ལ་ཤཱ་དང་། མྱ་ངན་མེད་མཆོག རྒྱ་གྲོ་རྟ་དང་།
གཞན་ཡང་འབྲས་ལྡན་ལྗོན་པ་དང་། འཁྲི་ཤིང་གི་ར་བ་ཚར་དུ་དངར་བ་ཆོས་
བཟང་ལྷའི་དགའ་ཚལ་ཟོལ་ལ་འགོད་པ། ཉེ་བར་གནས་པའི་འདབ་ཆགས་ཀ་
ལ་པིང་ཀ་ལ་སོགས་པས་གྲེ་འགྱུར་སྙན་དབྱངས་ཀྱི་རོལ་མོ་བར་མེད་དུ་འཁྲོལ་
བ། ལྗོངས་རྣམས་ནེའུ་གསིང་རྣམ་པར་རྒྱས་པས་ཡོངས་སུ་ཁེབས་པ་ནེ་ཙོའི་
འདབ་གཤོག་བརྐྱངས་པ་ལྟ་བུ་ལ་སྣ་ཚོགས་པའི་ཁ་དོག་གི་བྱེ་བྲག་རྣམ་པར་
བཀྲ་བའི་མེ་ཏོག་གི་ཚོམ་བུ་ཆེད་དུ་བཀོད་པ་ལྟ་བུས་མཛེས་པ། གཞན་ཡང་
ཁྲུས་ཀྱི་རྫིང་བུ་དང༌། མཚོ་དང་། མཚེའུ་ལ་སོགས་པ་ཡན་ལག་བརྒྱད་ཀྱི་ཡོན་
ཏན་གྱི་སྤ་བ་དག་ཀྱང་ཕྱོགས་དང་ཕྱོགས་མཚམས་རྣམས་སུ་མཆིས་པ་ལ་སྐྱེས་པ་
དར་ལ་བབས་པ་དང་། བུ་མོ་གཞོན་ནུ་མ་རྣམས་ཁྲུས་དང་རྩེད་འཇོས་རོལ་བ་
ལ་སོགས་པ་འདོད་པའི་ཡོན་ཏན་གྱི་རྩེ་དགའ་ལ་ལོངས་སུ་སྤྱོད་པས་མཛེས་པར་
བྱས་པ། སྲིད་པའི་རྒྱན་ཞེས་གྲགས་དཀར་གྱི་བ་དན་རིང་ནས་རིང་དུ་སྐྱོང་བ་
དེ་ན།
ཞེས་སྲིད་པའི་རྒྱན་གྱི་ཕོ་བྲང་དང་ཁོར་ཡུག་ཞིབ་འབྲི་མཛད་པ་ལྟ་བུ་
དང་། ཡང་།
ནགས་ཚལ་དེའི་ཕྱོགས་ཤིག་ན་དབེན་པའི་གནས་སུ་རུང་བ། རྩྭ་ལྗང་ནེ་



བོད་ཀྱི་ཕྱི་དར་རྩོམ་རིག
343
ཙོའི་འདབ་གཤོག་བརྐྱངས་པ་ལྟ་བུས་ས་གཞི་ཁེབས་པ། ལྗོན་ཤིང་ཆེན་པོ་
དང༌། འཁྲི་ཤིང་གི་ར་བ་ཚར་དུ་བཀོད་པ་ལྟ་བུ་ལོ་མ་མེ་ཏོག་དང་འབྲས་བུ་
ཕུན་སུམ་ཚོགས་པ་བཟར་རུང་བ་དུ་མས་མགོ་བོ་དུད་པ། ཤིང་ཤུན་རེག་པ་
འཇམ་ཞིང་རྒྱ་ཆེ་ལ་སྲབ་ཅིང་ཡང་བས་སྟན་དང་གྱོན་པར་རུང་བ་རྣམས་ཀྱི་
ཡལ་ག་ལ་ཆགས་པའི་འདབ་ཆགས་ཀོ་ཀི་ལ་དང༌། ཀ་ལ་པིང་ཀ་དང། ཤང་
ཤང་ཏེའུ་དང༌། རྨ་བྱ་དང་ནེ་ཙོ་ལ་སོགས་པ་བརྒྱ་སྟོང་མང་བོ་མགྲིན་སྙན་སྒྲོག་
ཅིང་། མཛེས་པའི་གར་གྱིས་རོལ་བ། སྐྱེ་བོ་རྒྱུ་བའི་འགྲུལ་ཆད་ཅིང་། ཤ་ར་
བྷ་དང་རུ་རུ་ དང༌། ལག་ ལྡན་ གྱི་ ཚོགས་ བག་ ཕེབས་ པ་ མངོན་ པར་ རྒྱུ་བ།
འཇུག་ངོགས་དག་ཏུ་དྲི་མ་མེད་ཅིང་གཙང་བའི་ཆུ་ཀླུང་གི་ཆབ་སྒྲ་ལྷུང་ལྷུང་
སྙན་པར་སྒྲོགས་པ། ཁོ་ར་ཁོར་ཡུག་མཆོག་ཏུ་ཡངས་ཤིང་། འཇིང་ཟབ་མོ་
དང་ལྡན་པ་མཚོ་དྲི་བསུང་ཅན། ཞེས་བྱ་བ་ཡིད་དུ་འོང་བ་པད་མ་དང་།
ཨུཏྤལ་དང་། ཀུ་མུད་དང༌། པད་མ་དཀར་བོ་ལ་སོགས་པ་དྲི་བསུང་ཞིམ་པོ་
རླུང་བསིལ་བུར་ལྡང་བས་ཀུན་ནས་བསྐྱོད་པར་བྱེད་པ་ལས། བུང་བ་གཞོན་ནུ་
རྣམས་སྙན་པའི་སྒྲ་ཆུང་ངུར་དར་དིར་དུ་སྒྲོག་པ། བྱ་ངང་བ་དང་། ངུར་བ་
དང༌། ཆུ་སྐྱུར་དང༌། བཞད་དང༌། མཐིང་རིལ་ལ་སོགས་པ་བག་ཡངས་སུ་རྒྱུ་
བས་མཛེས་པར་བྱས་པ།
ཞེས་གཞོན་ནུ་ཟླ་མེད་ཀྱི་དཀའ་ཐུབ་སྤྱོད་པའི་གནས་ཞིབ་འབྲི་མཛད་པ་
ལྟ་བུའོ། །
གཉིས། མི་སྣའི་ཆ་བྱད་དང་སྣང་བརྙན་ཞིབ་འབྲི་མཛད་པར་རི་མོའི་
མཛེས་སྡུག་རྫོགས་པ། །
གཏམ་རྒྱུད་ཀྱི་མི་སྣ་གཙོ་བོ་དག་གི་ཆ་བྱད་དང་མཛེས་ཆས་བྲིས་པ་ཕྲ་
ཞིང་ཞིབ་ལ་ཟ་འོག་ཐང་གའི་ཞལ་ཡོལ་གསར་དུ་ཕྱེ་བ་ལྟར་ཚོན་མདངས་གསལ་
ཞིང་གསོན་ཉམས་ལྡན་པས། གཟུགས་བརྙན་མངོན་སུམ་པ་ཞིག་མིག་ལམ་དུ་
བཀྲ་བར་བྱེད་དེ། དཔེར་ན།



344 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ། །
སྣག་སྣུམ་ལི་བའི་སྐྲའི་ཟར་བུ་ཕྱེད་ལྟག་པར་བཅིངས་པ་ལ། ནོར་བུ་རིན་
པོ་ཆེ་མཐོན་ཀ་ཆེན་པོ་དང༌། ཨིནྡྲ་ནཱི་ལ་དང་། པདྨ་ར་ག་དང༌། མུཀྟི་ཀ་དང་།
བྱུ་རུ་དང༌། སྤུག་ལ་སོགས་པས་འཕྲ་ཚོམས་སུ་སྤུད་པས་མཛེས་པར་བྱས་ཤིང་།
སྐྲའི་ལྷག་མ་སིལ་བུར་གྲོལ་བས་སྟོད་ཀྱི་ཆ་ཤས་ཡོངས་སུ་ཁེབས་པ། དཔྲལ་བ་
དབྱེས་ཆེ་བ་ ཟླ་བ་རྒྱས་པ་ལྟ་བུའི་བྱེ་བྲག་ཁ་དོག་མཐའ་ཡས་པས་མེ་ཏོག་ཁ་
འབུས་པའི་རྣམ་པ་ཅན་དབྱིབས་ལེགས་སུ་བརྒྱུས་པའི་བར་རྣམས་མུ་ཏིག་གི་
ཟར་ཚགས་ཀྱིས་མཐའ་མཛེས་པར་བྱས་པ་ནི་ལེགས་པར་དཔྱངས། སྨིན་མ་
འཁྱོག་ཅིང་རི་མོར་བྲིས་པའི་རྣམ་པ་ཡིད་དུ་འོང་བ་ནི་བུང་བའི་ཚོགས་ལྟར་
གནས་བས་ཡིད་འགུགས་ཤིང་། རྫི་མ་སྟུག་ཅིང་མངོན་པར་གཡོ་བའི་སྐྱིབས་ན་
ཨུཏྤ་ལའི་འདབ་མ་རྒྱས་པའི་དབྱིབས་ཅན་མིག་དཀྱུས་རིང་ཞིང་བཀྲ་བ་ནི་ཟུར་
མིག་ཁུ་བ་ལྡན་པའི་རྣམ་འགྱུར་གྱིས་ཀུན་ནས་མཛེས་པ་དང༌། སྣའི་གཟེངས་
ཅུང་ཟད་མཐོ་ཞིང་གཙང་ལ་དབྱིབས་ལེགས་པ་ནི་སྐྱེ་བོ་མ་ལུས་འདུད་པའི་
མཆོད་སྡོང་ལྟར་ དྲང་ བོར་ གནས། མཁུར་ཚོས་ ཉི་ མ་ འཆར་ ཁའི་ མདངས་
འཛིན་པ་ལ་ཆགས་པས་མྱོས་པའི་ཁྲག་གི་རི་མོའི་ཐིག་ལེ་ནི་མཛེས་པར་བྱས་ལ།
བན་ཛི་བ་ཀའི་མདངས་འཕྲོག་པའི་མཆུ་སྒྲོས་རྟག་ཏུ་འཛུམ་པའི་བར་ནས་རབ་
དཀར་མུ་ཏིག་ཚར་དུ་དགོད་པའི་ སོའི་ ཕྲེང་ བ་ནི་ ཐགས་བཟང་ སྙོམས་པར་
གསལ། དབྱིབས་ལེགས་རྨད་བྱུང་ཐོས་འཛིན་ཟུང་ལ་ནི་རིན་ཆེན་ཀུནྡའི་ཕོན་
པོ་ལྟ་བུ། གསེར་གཡུ་མུ་ཏིག་གི་འཕྲ་ཚོམས་དང་འཕྱང་འཕྲུལ་ལྡན་པ། ཁྱད་
པར་འཕགས་པའི་རྣ་ཆ་མཛེས་པས་ནི་ལེགས་པར་སྤྲས། མགྲིན་པ་སྦོམ་ཕྲའི་གོ་
སྐབས་སྙོམས་ཤིང༌། དུང་ལྟར་འཁྱིལ་བ་ནི་རིན་ཆེན་རིན་ཐང་གཞལ་དུ་མེད་
པ། ཀེ་ཏ་ཀ་དང༌། མརྒད་དང། ཨིནྡྲ་རྙིལ་དང༌། སྦུར་ལེན་ལ་སོགས་པའི་
དོ་ཤལ་མུ་ཏིག་གི་འཕྱང་འཕྲུལ། རིན་པོ་ཆེ་དུ་མ་དང་ལྡན་པའི་མགུལ་རྒྱན་ནི་
མཛེས་ པར་དཔྱངས། རབ་དཀར་འཇམ་མཉེན་གཞོན་ཤ་ཆགས་པའི་ལག་
པད་ལ་ནི་རིན་པོ་ཆེ་ས་ལེ་སྦྲུམ་དང་ཁརྫུ་རམ་ལ་སོགས་པའི་གདུ་བུ་འཕྲ་ཚོམས་



བོད་ཀྱི་ཕྱི་དར་རྩོམ་རིག
345
ཅན་དང༌། མཉེན་ལྕུག་སོར་མོའི་གདུ་བུ་ལ་སོགས་པའང་ཡིད་དུ་འོང་བར་
སྤུད། མཛེས་སྡུག་གི་སྒེག་ཆས་ཡོངས་སུ་རྫོགས་པའི་ལང་ཚོའི་སྟོད་ཆ་ལ་ནི་
རབ་དཀར་དུ་ཀཱུ་ལའི་བླ་གོས་སྲབ་མོས་མཛེས་པར་བཀླུབས་པ་ལས་ནུ་མ་དཀར་
ཟླུམ་མཐོ་ལ་མཁྲེང་བའི་དབྱིབས་གསལ་བར་དོད་པས་སྐྱེ་བོ་འདོད་ལྡན་མ་ལུས་
ཆགས་པའི་གདུང་བ་བསྐྱེད་པ་ལྟར་བྱས། སྐེད་སྐབས་ཕྲ་ཞིང་སྟ་ཟུར་ལྡེམ་པ་
ལ་ནི་ཛམ་བུ་ལ་རིའི་འོག་པག་དང་རིན་ཆེན་དུ་མའི་དྲ་བ་དང་དྲ་ཕྱེད་ལ་སོགས་
པ་གཡེར་དྲིལ་སིལ་ཁྲོལ་གྱི་སྒྲ་དབྱངས་སྙན་པར་སྒྲོགས་པ་ནི་གོ་རིམ་ངེས་པར་
བྱས་ཏེ་སྤུད། འཇོ་སྒེག་རྣམ་འགྱུར་རྨད་དུ་བྱུང་བའི་ལང་ཚོའི་སྨད་ཆ་ལ་ནི་
པཉྩ་ལི་ཀའི་སྨད་གོས་ཀྱིས་བཀླུབས་པ་ལས་ རབ་དཀར་མཁྲང་ལ་ ཟླུམ་ པའི་
བརླའི་འཁྲི་ཤིང་གི་དབྱིབས་འཆར་བས་ཆགས་ལྡན་མ་ལུས་འདོད་པས་སྨྱོ་བ་
ལྟར་བྱེད། བྱིན་པ་དབྱིབས་སྡུག་ཅིང་བྱིན་གྱིས་ཕྲ་བ་ཅན་བགྲོད་བྱེད་ཟུང་ལ་
ནི་རིན་པོ་ཆེའི་མ་རས་མཛེས་པར་བྱས་པ་ལས་གཡེར་དྲིལ་གྱི་སྒྲ་དང་བཅས་ཏེ་
ངང་བའི་འགྲོས་ལྟར་གོམ་སྟབས་སྒྱུར་བཞིན་པར་སོང་ནས།
ཞེས་གཞོན་ནུ་ཟླ་མེད་དང་ཡིད་འོང་ མ་ གཉིས་ ཐོག་ མར་ འཕྲད་ པའི་
སྐབས་ཀྱི་ཡིད་འོང་མའི་ཆ་བྱད་དང་མཛེས་སྡུག་ཞིབ་འབྲི་བྱས་པ་ལྟ་བུའོ། །
གསུམ། མི་སྣའི་རང་གཤིས་ཐུན་མོང་མ་ཡིན་པ་འབྲི་བཞེངས་གང་
ལེགས་མཛད་པ། །
ཐུན་མོང་མ་ཡིན་པའི་མི་སྣའི་རང་གཤིས་འབྲི་བཞེངས་བྱེད་རྒྱུ་ནི་ཤིན་ཏུ་
གལ་ཆེ་སྟེ། རྩོམ་པ་པོས་མི་སྣའི་རང་གཤིས་ལ་བརྟེན་ནས་རང་ཉིད་ཀྱི་དགའ་
སྐྱོ་ཆགས་སྡང་སོགས་ཡིད་བརྩེ་དང་བསམ་བློ་མཚོན་པར་བྱས། གཞོན་ནུ་ཟླ་
མེད་ཀྱི་གཏམ་རྒྱུད་འདིར་གཞོན་ནུ་ཟླ་མེད་དང་ལྷ་ལས་ཕུལ་བྱུང་གཙོ་བྱས་པའི་
དཀར་ཕྱོགས་དང་ནག་ཕྱོགས་ཀྱི་མི་སྣ་མང་བོའི་རང་གཤིས་བཞེངས་བསྐྲུན་
བྱས་ཡོད། དཔེར་ན། དཀར་ཕྱོགས་ཀྱི་མི་སྣ་གཞོན་ནུ་ཟླ་མེད་ནི་དཔའ་ཞིང་
རྟུལ་ཕོད་པ། ཤེས་རབ་ལྡན་ལ་བློ་གྲོས་ཀྱི་འཇུག་པ་ཡངས་པ། ཡ་རབས་སྤྱོད་



346
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཚུལ་དང་ལྡན་ཞིང་བྱམས་སྙིང་རྗེའི་བདག་ཉིད་ཅན་གྱི་སྐྱེས་བུ་དམ་པ་ཞིག་ཏུ་
འབྲི་བཞེངས་བྱས་ཡོད་པ་དང་། ཡིད་འོང་མ་ནི་སྐྱེ་གཟུགས་མཛེས་ལ་བུད་
མེད་མཛངས་མའི་ཡོན་ཏན་དང་ལྡན་ཞིང་བློ་རིག་གསལ་བ། འགྱུར་བ་མེད་
པའི་འཆང་བའི་བུད་མེད་ཅིག་ཏུ་འབྲི་བཞེངས་བྱས་ཡོད་ལ། སྲིད་པ་གཞོན་ནུ་
ནི་འཇིགས་ མེད་ དཔའ་བོའི་བརྟུལ་ཞུགས་ འཛིན་ ཞིང་ ཐབས་ ལ་ མཁས་ པ།
རང་གི་རྗེ་བོར་ནམ་ཡང་སྙིང་ཉེ་ཞིང་བློ་སེམས་དཀར་བའི་བློན་པོ་ཞིག་ཏུ་འབྲི་
བཞེངས་བྱས་ཡོད་པ་ལྟ་བུ་དང་།
ནག་ཕྱོགས་ཀྱི་མི་སྣ་ལ། འབངས་ཁོལ་ནི་བློ་གྲོས་ཀྱི་འཇུག་པ་དམན་ལ་
སྡར་མའི་རང་བཞིན་ཅན་དང་། པདྨའི་མྱུ་གུ་ནི་འདོད་ཧམ་དང་གཡོ་སྒྱུའི་
བདག་ཉིད་ཅན། ལྷ་ལས་ཕུལ་བྱུང་ནི་འཇིག་རྟེན་གྱི་བྱ་བའི་རྣམ་བཞག་ལ་
ཤིན་ཏུ་རྨོངས་ཤིང་ལས་འབྲས་ལ་ཡིད་མི་རྟོན་པ། བྱམས་དང་སྙིང་རྗེ་མི་ལྡན་
པར་གསོད་པ་དང་རྡེག་པ། འཆིང་བ་ལ་སོགས་པའི་མི་དགེ་བའི་ལས་ལ་བག་
མེད་དུ་སྤྱོད་པའི་མི་ཐ་ཤལ་བ་ཞིག་ཏུ་འབྲི་བཞེངས་བྱས་ཡོད་པ་ལྟ་བུའོ། །
བཞི། གཡུལ་འགྱེད་པའི་རྣམ་པ་ཞིབ་འབྲི་མཛད་པ།
གཏམ་རྒྱུད་འདི་ལས་གཡུལ་འགྱེད་པའི་རྣམ་པ་འཇིགས་རྔམ་དང་ལྡན་
པར་ཞིབ་འབྲི་མཛད་ཡོད་སྟེ། དཔེར་ན།
ཅང་ཤེས་མགྱོགས་འགྲོ་ཡོངས་སུ་ངལ་བ་མེད་པ་དང༌། ། སྣ་རྩེར་གཡུལ་
གྱི་མཚོན་ཆ་འཛིན་པ་ཤུགས་དྲག་ཅན། ། གླང་བོ་དང་ནི་སྟོབས་ལྡན་ཤིང་རྟའི་
འཕྲུལ་འཁོར་བསྐོར། ། འཇིགས་མེད་གཏུམ་དྲག་སྐྱེས་བུ་དཔག་ཡས་ཁྲོ་གཉེར་
ཚོགས། ། སྨིན་མཚམས་བར་བསྡུས་ཧ་ཧའི་གད་རྒྱངས་མཐོན་པོར་སྒྲོགས། །
མཚོན་ཆའི་བྱེ་བྲག་རལ་གྲི་མདུང་ཐུང་དགྲ་སྟ་དང་། ། ཐོ་བ་ལྕགས་ཀྱུ་ལྕགས་
མདའ་དང་ནི་མདའ་བོ་ཆེ། ། ཞགས་པ་ལ་སོགས་ཐོགས་པ་དེ་རྣམས་རྒྱུ་བའི་
ཚེ། ། ས་གཞི་དག་ཀྱང་འཇིགས་ཤིང་འདར་ནས་གཡོ་བ་སྙམ། ། བྱེད་ཅིང་
བར་སྣང་རྡུལ་གྱིས་བར་མཚམས་མེད་གྱུར་པ། །



བོད་ཀྱི་ཕྱི་དར་རྩོམ་རིག
347
ཞེས་པ་དང་། །
རྟ་དང་གླང་བོ་ཤིང་རྟར་བཅས། ། འཐབ་པའི་སྒྲ་ཡིས་ས་གཞི་ཡང་། །
འདར་ཞིང་ གཡོ་ བའི་ ཉམས་ དང་ ལྡན། ། ཉག་ ཕྲན་ བསྣུན་ པའི་ སྦྱོར་ བ་
ཡིས། ། ཕན་ཚུན་སྐྱེ་བོ་གོ་ཆ་དང༌། །ཅོད་པན་བཞོན་པ་ལ་སོགས་པ། །
འགྱེལ་ཞིང་ ཤིན་ ཏུ་ མི་ སྡུག་ གྱུར། ། ཞགས་ པས་ མགྲིན་ པ་ བཅིངས་ གྱུར་
ཅིང་། ། ལྕགས་ཀྱིས་གཉའ་བ་ནས་བཟུང་བ། ། དེ་དག་རྣམས་ནི་དུད་འགྲོ་
ལྟར། ། ཁྱི་བཞིན་འབྲང་བའི་བརྟུལ་ཞུགས་བླངས། ། ཁྲག་གིས་དམར་བའི་ས་
གཞི་ནི། ། གཤིན་རྗེའི་ཚལ་ལྟར་རྒྱས་པ་ལ། ། མགོ་དང་ལག་པ་རྐང་བ་
བཅས། ། དུམ་བུར་བྱས་པའི་བམ་རོ་ཡིས། ། རྒྱུ་བའི་ལམ་ཡང་དོག་པོར་
བྱས། ། དཔའ་བོ་དག་གི་གོ་ཆ་ཡང་། ། དཔུང་བའི་བར་བརྗེས་ལག་པ་ན། །
ཁྲག་སྦགས་ མཚོན་ ཆ་ ཐོགས་ ནས་ ནི། ། མཆེ་ བ་ རབ་ གཙིགས་ ཁྲོ་ གཉེར་
ཅན། ། འཇིགས་མེད་ཧ་ཧའི་གད་རྒྱངས་ནི། ། སྒྲོགས་པས་ཉམ་ཆུང་སྙིང་
འགས་བཞིན། ། རབ་ དྲག་ དཔུང་ གི་ སྦྱོར་ བ་ ཡིས། ། ས་ གཞི་ རྡུལ་ གྱིས་
དཀྲིགས་གྱུར་ཏེ། ། ཉི་མའི་སྣང་བ་ཕམ་པར་བྱས། ། ཕྱོགས་ཀུན་འཇིགས་
རུང་མུན་པས་ཁྱབ། །
ཞེས་པ་ལྟ་བུས་རྣམ་པར་མཚོན་ནོ། །
J/
|



348
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་ལྔ་བ། ཆུ་ཤིང་གི་བསྟན་བཅོས།
དང་པོ། རྩོམ་པ་བོའི་ལོ་རྒྱུས་མདོར་བསྟན་པ།
རྩོམ་པ་པོ་གུང་ཐང་བསྟན་པའི་སྒྲོན་མེ་ནི་བོད་རབ་བྱུང་བཅུ་གསུམ་པའི་
ཆུ་རྟ་(སྤྱི་ལོ1762)ལོར་མདོ་སྨད་ཤར་ལྷོའི་མཛོད་དགེ་ཞེས་པའི་ཡུལ་དུ་ཡབ་
ལྕགས་པོ་བྱམས་དང་ཡུམ་བོ་ཆོག་གཉིས་ཀྱི་སྲས་སུ་སྐུ་འཁྲུངས། དགུང་ལོ་
བདུན་པར་ཁྲི་ཆེན་དགེ་འདུན་ཕུན་ཚོགས་ཀྱི་སྐུ་སྐྱེ་རུ་ངོས་བཟུང་། འཇམ་
དབྱངས་བཞད་པ་སྐུ་ཕྲེང་གཉིས་པ་ཀུན་མཁྱེན་འཇིགས་མེད་དབང་བོ་ལས་
རབ་ཏུ་བྱུང་། དགུང་ལོ་བཅུ་བདུན་(སྤྱི་ལོ1778)གྱི་སྟེང་དབུས་སུ་ཕེབས་ཏེ་
འབྲས་སྤུངས་སྒོ་མང་གི་ཆོས་གྲྭར་ཞུགས། ཧོར་སྐལ་བཟང་དངོས་གྲུབ་དགེ་
རྒན་དུ་བསྟེན་ནས་དབུ་མ་དང་མཛོད། འདུལ་བ་གསན་སྦྱོང་གཙོ་བོར་མཛད་
ནས་གཞུང་བཀའ་པོད་ལྔ་ལ་བརྡར་ཤ་ཆོད་པར་གྱུར། དགུང་ལོ་ཉེར་གཉིས་
སྟེང་དགེ་བཤེས་ལྷ་རམས་པའི་མཚན་བཏགས་བླངས། དགུང་ལོ་ཉེར་ལྔ་བ་མེ་
རྟ་(སྤྱི་ལོ1786)ལོར་རང་ཡུལ་མདོ་སྨད་བཀྲ་ཤིས་འཁྱིལ་དུ་ཕེབས། དགུང་ལོ་
སུམ་ཅུ་བཞེས་པའི་སྐབས་ཆོས་སྡེ་ཆེན་པོ་བླ་བྲང་བཀྲ་ཤིས་འཁྱིལ་གྱི་གདན་ཁྲིར་
བཞུགས། དགུང་ལོ་རེ་གཉིས་པ་(སྤྱི་ལོ1823)ལ་སྐུ་གཤེགས། གསུང་འབུམ་
པོ་ཏི་བཅུ་གཉིས་བཞུགས།



བོད་ཀྱི་ཕྱི་དར་རྩོམ་རིག
349
གཉིས་པ། ཆུ་ཤིང་བསྟན་བཅོས་ཀྱི་བརྗོད་དོན།
དེ་ཡང་ཆུ་ ཤིང་གི་བསྟན་བཅོས་ཞེས་པ་ནི་ལེགས་པར་བཤད་པ་ཆུའི་
བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན་དང་། ལེགས་པར་བཤད་པ་
ཤིང་གི་བསྟན་བཅོས་ལུགས་གཉིས་རླབས་ཕྲེང་བརྒྱ་ལྡན་ཞེས་ པ་ གཉིས་ ཀྱི་
བསྡུས་ཚིག་ཡིན་ཏེ། ཆུའི་བསྟན་བཅོས་ལ་ཤོ་ལོ་ཀ་བརྒྱ་དང་སོ་དགུ་ཡོད་པ་
དང་། ཤིང་གི་བསྟན་བཅོས་ལ་ཤོ་ལོ་ཀ་བརྒྱ་དང་དྲུག་སྟེ་ཁྱོན་བསྡོམས་ཤོ་ལོ་ཀ་
ཉིས་བརྒྱ་ཞེ་ལྔ་མཆིས་སོ། །
དེས་ན། ཆུ་ཤིང་གི་བསྟན་བཅོས་ཀྱི་བརྗོད་དོན་ནི་ཆུ་དང་ཤིང་གི་རྩ་
བའི་ཁྱད་ཆོས་སམ་ཆོས་ཉིད་དེ་བརྗོད་བདེ་ལ་གོ་སླ་བའི་དཔེ་རུ་སྦྱར་ཏེ་དམ་
པའི་ཆོས་དང་ལེགས་ལམ་དུ་རྣམ་པར་སྐུལ་ཅིང་ལེགས་ཉེས་བླང་དོར་ལ་མི་
རྨོངས་པའི་ཞལ་གདམས་མཛད་པ་གཙོར་བྱས་ནས། དབང་སྒྱུར་མཁན་ནམ་
སྲིད་འཛིན་པ་ཁག་ཅིག་གི་ཚུལ་དང་མི་མཐུན་པའི་བྱ་སྤྱོད་ལ་མཚང་འབྱིན་དང་
ཐེར་འདོན་བྱས་ཏེ་མི་དམངས་ཀྱི་དཀའ་སྡུག་ལ་གདུང་སེམས་བཅངས་ཡོད་པ་
དེ་ཡིན། །
གཅིག འཁོར་བ་ལ་སྙིང་བོ་མེད་པས་དཀོན་མཆོག་ལ་སྐྱབས་ སུ་ རེ་
དགོས་པ་དང་། ལས་འབྲས་མི་བསླུ་བ་ཡིན་པ་བསྟན་པ། དཔེར་ན།
རྣམ་བཀྲ་སྲིད་པའི་འཁོར་ལོ་འདིར། ། དོན་ ལྡན་ སྙིང་ བོ་འགའ་ མ་
མཆིས། ། ཆུ་ཤིང་རློན་པའི་སྡོང་བོ་ལ། ། རྩེ་རྟིང་ཀུན་ན་སྙིང་བོ་མེད། །
ཅེས་པ་དང་།
འཇིགས་ཆེན་དེ་ལས་སྐྱོབ་པའི་སྐྱབས། ། སླུ་མེད་དཀོན་མཆོག་གསུམ་
ལས་མེད། ། ཆུ་བོའི་རྒྱུན་གྱིས་ཁྱེར་བ་དེ། ། སྒྲོལ་བྱེད་མཉན་ པ་ཁོ་ནར་



350 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ངེས། །
ཞེས་པ་དང༌།
དུག་དང་སྨན་གྱི་མྱུ་གུ་ལས། ། འབྲས་བུ་འཆོལ་བ་འགར་ཡང་མེད། །
དགེ་དང་ མི་ དགེའི་ ལས་ ལས་ ཀྱང་། ། འབྲས་ བུ་ གཞན་ འབྱུང་ གནས་ མ་
ཡིན། །
ཞེས་པ་ལྟ་བུའོ། །
གཉིས། གཙོ་བོ་ངན་པའམ་དབང་སྒྱུར་མཁན་ཁག་ཅིག་གི་ངན་སྤྱོད་
ཐེར་འདོན་བྱས་པ། དཔེར་ན། །
རྒྱལ་ངན་འབངས་ཀྱི་ཟས་ནོར་ཀུན། ། འཕྲོགས་ཀྱང་ད་དུང་ལྟོགས་ཤིང་
བཀྲེན། ། རྒོད་མ་ཁ་ཡིས་རྒྱ་མཚོའི་ཆུ། ། འཐུངས་ཀྱིན་རྟག་ཏུ་འབར་དང༌
མཚུངས། །
ཞེས་པ་དང་།
གཙོ་བོ་ ངན་ པ་ རྟག་ བཀུར་ ཡང་། ། གསུག་ དང་ བྲལ་ བ་ ཙམ་ གྱིས་
སྡང་། ། ཆུ་ བོ་ ཉིན་ ཞག་ མང་ བསྐོལ་ ཀྱང་། ། མེ་ དང༌ བྲལ་ བའི་ མོད་ལ་
གྲང་། །
ཞེས་པ་དང་།
སྡོང་རུལ་ རྩ་ བར་ གནས་པའི་མི། ། ཉིན་མཚན་ཀུན་ ཏུ་ བག་ཕེབས་
བྲལ། ། གཙོ་བོ་ངན་པའི་གཡོག་འཁོར་ཡང༌། ། རྟག་ཏུ་སེམས་ཁྲལ་གདུང་
བས་གཟིར། ། །
ཞེས་པ་ལྟ་བུའོ། །
གསུམ། རིག་གནས་ཤེས་བྱའི་གནས་ལ་བརྩོན་འགྲུས་སྐྱེད་དགོས་པ་
བསྟན་པ། དཔེར་ན། །
དུས་རྒྱུན་བརྩོན་པ་མ་བཏང་ན། ། འབྲས་དུས་ཡོན་ཏན་ཐམས་ཅད་
སྐྱེ། ། རྩ་བ་རློན་དང་མ་བྲལ་ན། ། རྩེ་མོར་ལོ་འབྲས་སྨིན་པར་འགྱུར། །



བོད་ཀྱི་ཕྱི་དར་རྩོམ་རིག
351
ཞེས་པ་དང་། རྒྱུན་ ཆགས་ བརྩོན་ པ་ མ་ བཏང་ ན། ། བགས་ ཀྱིས་
བསྒྲུབས་ན་ཅི་ཡང་འགྲུབ། ། ཆུ་བོ་དལ་གྱིས་འབབ་པ་ཡིས། །ཡངས་པའི་ས་
ཆེན་བསྐོར་ནས་འགྲོ། །
ཞེས་པ་དང་། །
ཡོན་ཏན་དང་པོ་སློབ་བཀའ་བ། ། ཤེས་བཞིན་མེད་ན་ཉམས་པ་སླ། །
ཆུ་ཐིགས་བསགས་པས་འགེངས་དཀའ་ཡང་། ། བོར་ན་ ཅིག་ཅར་ཉིད་དུ་
འཛད། ། ཅེས་པ་ལྟ་བུའོ། །
གསུམ་པ། ཆུ་ཤིང་བསྟན་བཅོས་ཀྱི་རྩོམ་སྟངས་ཁྱད་ཆོས།
རྩོམ་པ་པོ་གུང་ཐང་བསྟན་པའི་སྒྲོན་མེས་ཆུ་ཤིང་བསྟན་བཅོས་ནི་ས་
སྐྱའི་ལེགས་བཤད་ལྟར་བརྩམས་པ་ཡིན་པར་བཤད་ཀྱང་། ཆུ་ཤིང་བསྟན་
བཅོས་ལ་ས་སྐྱའི་ལེགས་བཤད་དང་མི་མཐུན་པའི་རྩོམ་སྟངས་ཁྱད་ཆོས་ཁྱད་དུ་
འཕགས་པ་ཞིག་ཡོད་པ་ནི། རྩོམ་པ་པོས་ཆུ་ཤིང་བསྟན་བཅོས་ཀྱི་མགོ་ནས་
མཇུག་བར། ཆུ་དང་ཤིང་གཉིས་ལ་དཔེ་བླངས་ནས་བརྗོད་པར་བྱ་བའི་ཡུལ་ཏེ།
བསྟོད་པ་དང་བསྔགས་བརྗོད་བྱེད་ཡུལ། སློབ་གསོ་དང་སྐུལ་འདེད་བྱེད་ཡུལ།
དགག་རྒྱག་དང༌ མཚང་ འབྱིན་བྱེད་ ཡུལ་ སོགས། གསོན་ ཉམས་ ལྡན་ ཞིང་
བདེན་ལུགས་ཡོད་པའི་སྒོ་ནས་མངོན་པར་བསྟན་པ་དེ་ཡིན་ནོ། ། དཔེར་ན། །
མཁས་པ་ ཡོན་ ཏན་ ཀུན་ ལྡན་ དེ། ། རློམ་ སེམས་ མེད་ པར་ ཞི་ ཞིང་
དུལ། ། སྙེ་མའི་ཁུར་གྱིས་བརྗིད་པ་ཡི། ། ལྗོན་པའི་རྩེ་མོ་དུད་དེ་གནས། །
ཞེས་པ་ལྟ་བུར་མཚོན་ན། འབྲས་བུའི་ཁུར་གྱིས་ཀུན་ནས་ལྗིད་པའི་ལྗོན་
ཤིང་གི་རྩེ་མོ་མཁའ་ལ་མ་རེངས་བར་ས་ལ་དུད་དེ་གནས་པ་བཞིན་དུ། མཁས་
པ་རྣམས་ལ་བཅུ་ཕྲག་རིག་པའི་ཡོན་ཏན་ལྡན་པས། ནམ་ཡིན་ཡང་ངའོ་སྙམ་
པའི་ཁེངས་དྲེགས་དང་རློམ་ སེམས་ མེད་ པར་ རྟག་ ཏུ་ སྤྱོད་ལམ་མཛེས་ཤིང་



352 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སེམས་པ་ཞི་ཞིང་དུལ་བར་གནས་པ་ཡིན་ནོ་ཞེས་སྙེ་མའི་ཁུར་གྱིས་དུད་པའི་
ལྗོན་ཤིང་དེ་དཔེ་ལ་བཀོད་ནས་བསྔགས་པའི་ཡུལ་མཁས་པ་དཔེ་ཅན་གྱི་ཁྱད་
ཆོས་ལེགས་པར་བསྟན་པའོ། ། ཡང་དཔེར་ན། །
རྗེ་དཔོན་གསར་ཚེ་བྱམས་བྱེད་ཀྱང༌། ། ཕྱི་ནས་བསྒྲུབ་དཀའི་དཔྱ་ཁྲལ་
འབེབས། ། ཤིང་ལ་ཆར་སྐྱོབ་བྱེད་མོད་ཀྱང་། ། རྗེས་སུ་ཐིགས་འཕྲེང་ལྕི་བར་
འབབ། །
ཞེས་པ་ལྟ་བུར་མཚོན་ན། ཆར་འབབ་པའི་ཚེ་ན། མི་རྣམས་ཀྱིས་ཡལ་
འདབ་རྣམ་པར་བརྐྱངས་པའི་ལྗོན་ཤིང་ལ་ཆར་སྐྱོབས་བྱེད་མོད་ཀྱང་། ཅང་མི་
འགོར་བར་ཡལ་འདབ་ཀྱི་གསེབ་ནས་ཆེ་ཞིང་ལྕི་བའི་ཆུའི་ཐིགས་པ་ཕྲེང་ཐག་
ཆད་པ་ལྟར་འབབ་པ་དེ་བཞིན་དུ། རྗེ་དཔོན་གསར་དུ་གོ་སར་འགྱིང་བའི་ཚེ་
ཚུལ་འཆོས་ཀྱི་འཛུམ་མདངས་གདོང་ལ་གྱོན་ཞིང་ཡག་འཇམ་གྱི་སྐད་ཆ་ཁ་ནས་
བཤད་ཀྱིན། མངའ་འབངས་ལ་བྱམས་ཁུལ་དང་བརྩེ་ཁུལ་བྱེད་ནའང་། ཅང་
མི་འགོར་བའི་རྗེས་སུ། བཙན་ཞིང་བསྒྲུབ་པར་དཀའ་བའི་རྣམ་མང་དཔྱ་ཁྲལ་
གྱིས་ཀུན་ནས་གདུང་ཞིང་མནར་གཅོད་ལ་སྦྱོར་བར་བྱེད་པ་ཡིན་ནོ་ཞེས་ཆར་
སྐྱོབས་བྱེད་པར་གནས་མིན་པའི་ལྗོན་ཤིང་དཔེ་ལ་བཞག་ནས་དཔེ་ ཅན་རྗེ་
དཔོན་གྱི་སྡིག་སྤྱོད་ལེགས་པར་བསྟན་པའོ། །
མདོར་ན། ཆུ་ཤིང་བསྟན་བཅོས་ཀྱིས་ནི། བདེན་ལ་ཡིད་ཆེས་དང་རྫུན་
ལ་སུན་འབྱིན། བཟང་བོ་རྒྱུན་འཛིན་དང་ངན་པ་འདོར་སྤོང་། ཤེས་བྱ་ལ་
རྟོག་ཞིབ་དང་ཡོན་ཏན་ལ་བརྩི་བཀུར། བཙན་ཤེད་ལ་མགོ་གནོན་དང་གཉོམ་
ཆུང་ལ་ཟེ་འཐེན། རྒན་པ་ལ་བཀུར་བསྟི་དང་གཞོན་པ་ལ་བྱམས་སྐྱོང་། རྣམ་
གཡེང་དང་ལེ་ལོ་སྤོང་དགོས་ཚུལ་སོགས་ཡ་རབས་སྔོན་ཐོན་གྱི་བསམ་བློ་རྒྱ་ཆེན་
པོ་བསྟན་ཡོད་དོ། །



བོད་ཀྱི་ཕྱི་དར་རྩོམ་རིག
353
དོན་ཚན་དྲུག་པ། གཏམ་པད་མའི་ཚལ་གྱི་ཟློས་གར།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
དེ་ཡང་ལྷ་ཆོས་དང་མཐུན་པའི་གཏམ་པདྨའི་ཚལ་གྱི་ཟློས་གར་ཞེས་པའི་
རྩོམ་པ་པོ་ནི་དཔལ་སྤྲུལ་འཇིགས་མེད་ཆོས་ཀྱི་དབང་བོ་ཡིན་ལ། ཁོང་ནི་རབ་
བྱུང་བཅུ་བཞི་བའི་ས་འབྲུག་(སྤྱི་ལོ1808)ལོར་ཆབ་མདོ་རྫོང་ཁོངས་རྫ་སྟོད་དུ་
སྐུ་འཁྲུངས། དཔལ་དགེ་བསམ་གཏན་ཕུན་ཚོགས་ཀྱི་ཡང་སྤྲུལ་དུ་ངོས་འཛིན་
བྱས་ནས་མཚན་འཇིགས་མེད་དབང་བོར་བཏགས། གཞོན་ནུའི་དུས་ནས་སྡེ་
དགེ་རྫོགས་ཆེན་དུ་སློབ་གཉེར་མཛད། དེ་ནས་དཔལ་སྤུངས་དགོན་གྱི་བཤད་
གྲྭར་ཞུགས། མཁན་ཆེན་བཀྲ་ཤིས་འོད་ཟེར་གྱི་ཞབས་ལ་གཏུགས་ཏེ་གཞུང་
བཀའ་པོད་ལྔ་དང་སྒྲ་རིག་པ་སོགས་ལ་གསན་སྦྱངས་དཔྱིས་ཕྱིན་པར་མཛད།
དགུང་གྲངས་བཞི་བཅུ་ཙམ་མ་ཕེབས་བར་དུ་གདན་ས་དེར་བཞུགས་ཏེ་གདུལ་
བྱ་བསྐྱངས། དེ་ནས་རྫ་སྟོད་རིན་ཆེན་བྲག་སོགས་དབེན་གནས་ངེས་མེད་དུ་བྱ་
བྲལ་གྱི་སྒྲུབ་པ་ལྷུར་བཞེས་མཛད། ཁྲིད་ཡིག་ཀུན་བཟང་བླ་མའི་ཞལ་ལུང་དང་
གཏམ་པདྨའི་ ཚལ་ གྱི་ ཟློས་ གར་ སོགས་ གསུང་རྩོམ་ པོད་ བདུན་ ཙམ་ མཛད།
རབ་བྱུང་བཅོ་ལྔ་བའི་མེ་ཕག་(སྤྱི་ལོ1887)ལོར་སྐུ་གཤེགས།



354
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཉིས་པ། སྙན་རྩོམ་འདིའི་བརྗོད་དོན་དང་
བསམ་བློའི་རང་བཞིན།
དེ་ཡང་པདྨ་སྤུངས་པའི་སྐྱེད་ཚལ་ཞེས་བྱ་བ་ལྗོན་ཤིང་གི་ར་བས་བསྐོར་
བའི་སྤང་ལྗོངས་མེ་ལོང་གི་ངོས་ལྟར་མཉམ་པ་ན་པདྨ་རྒྱས་པའི་ཚལ་ཡོད་པ་
དང༌། དེ་རུ་བུང་བའི་ཚོགས་དུ་མ་འཕུར་ལྡིང་གཡོ་ཞིང་རྩེ་བ། ཁྱད་པར་དུ་
ཡང་གསེར་གྱི་སྦྲང་ཆུང་པད་མའི་འདབ་ཡངས་ཞེས་བྱ་བ་དང་། གཡུའི་སྦྲང་
ཆུང་པདྨའི་ངག་སྙན་ཞེས་བྱ་བའི་ཁྱོ་ཁུག་གཉིས་ཀྱང་གནས་ཏེ། གསེར་གྱི་སྦྲང་
མ་དེ་ནི་ན་ཚོད་གཞོན་པ། ལང་ཚོ་དར་བ། ཤེས་རབ་གསལ་བ། བློ་ཁོག་
ཡངས་པ། གསར་འགྲོགས་མེད་པ། རྒྱུ་བ་ལྷོད་པ། གཏོང་ལ་དགའ་བ་ཡིན་
ནོ། ། གཡུ་སྦྲང་ཡང་གཏོང་ཕོད་ཆེ་བ། ཕན་སེམས་ལྡན་པ། ངང་རྒྱུད་འཇམ་
པ། ཆོས་ལ་དཀར་བ། གཡོ་སྒྱུ་མེད་པ། ཕྲག་དོག་དང་མིག་སེར་ཆུང་བ་ཡིན་
ནོ། ། དེ་གཉིས་དྲང་སྲོང་དོན་ཀུན་གྲུབ་པའི་ཞབས་ལ་གཏུགས་ནས་ཆོས་ལ་
ལེགས་པར་གསན་རྗེས། སྤྱོད་ལམ་ཕལ་ཆེར་དྲང་སྲོང་གི་བཀའ་བཞིན་དུ་
བསྒྲུབས་ལ། རེས་འགའ་ནི་བག་མེད་པའི་རྩེད་མོ་ནི་རྩེ་ཞིང་འདོད་པའི་ཡུལ་
ལ་ཆགས་ཏེ་རིང་ཞིག་འདས་པའི་ཚེ། ངག་སྙན་གྱིས་མེ་ཏོག་གི་ཟིལ་མངར་
འཐུང་ཞིང་། འདབ་ཡངས་ཀྱིས་ནམ་མཁའ་ལ་འཕུར་ལྡིང་གཡོ་བའི་སྐབས་
ཤིག་ཉི་མའི་མདངས་འོད་གློ་བུར་དུ་ཉམས་ནས། སྤྲིན་ནག་གི་གྲིབ་མ་ས་ལ་
ལྷུང་སྟེ་པད་མོ་རྣམས་ཅིག་ཅར་དུ་ཁ་ཟུམ་པས་ངག་སྙན་པད་མའི་སྦུབས་སུ་
འཐུམས་ནས་དབུགས་འཐུམས་ཏེ་འཇིགས་ཤིང་དངངས་ནས་གཏམ་བརྗོད་མ་
ནུས་པར་བུབ་བུབ་བུབ་ཟེར་ཞིང་འདུག་པ་ན། འདབ་ཡངས་ཀྱང་འཇིགས་
ཤིང་སྐྲག་སྟེ་ཅི་བྱ་གཏོལ་མེད་པར་གྱུར་ནས་པད་ལྗོན་གྱི་དྲུང་དུ་ས་ལ་བབས་



བོད་ཀྱི་ཕྱི་དར་རྩོམ་རིག
355
ནས་མྱ་ངན་གྱི་གདུང་བས་སྙིང་ལ་ནོན་ཏེ་ས་ལ་འགྲེ་ལྡོག་བྱེད་ཅིང་སྨྲེ་ངག་
བཏོན་ནས་འདབ་ཆགས་དང་རི་དྭགས་ལ་སྐྱབས་བཅོལ་སྐབས། རླུང་ནི་འུར་
འུར་ལྡང་བ་དང་འབྲུག་སྒྲ་ལྡིར་ལྡིར་གྲག་ནས་སེར་བ་ཤག་ཤག་བབ་སྟེ་ཕྱོགས་
མཚམས་ཀུན་ཏུ་ཤ་འོད་བརྡོལ་ནས་པད་མའི་ཚལ་ནི་རྣམ་པར་བཅོམ་བྱུང༌།
ཆར་བབས་རྗེས་ནམ་མཁའ་དྭངས་ ཤིང་པདྨ་རྣམས་ཀྱིས་སླར་ཡང་
འདབ་མ་བརྐྱངས་བྱུང༌། གཡུ་སྦྲང་ནི་པདྨའི་གེ་སར་ཁྲོད་ན་ཤི་བ་མཐོང་རྗེས་
གསེར་སྦྲང་སྡུག་བསྔལ་གྱིས་གདུང་བར་གྱུར་པ་དང༌། པདྨ་དགྱེས་པའི་ཞབས་
ལ་གཏུགས་ནས་ཆོས་ལ་གསན་པས། འཁོར་བ་ནི་སྡུག་བསྔལ་གྱི་གཞི་མ་དང༌།
འཆི་བ་ནམ་འོངས་ཆ་མེད་ཡིན་པ་དང༌། ཕུན་ཚོགས་ནི་མི་རྟག་སྒྱུ་མ་ཡིན་པ་
ཤེས་ནས་དམ་པའི་ཆོས་ལ་གཞོལ་བའོ། །
དེས་ན། སྙན་རྩོམ་འདི་ཉིད་ཀྱི་བསམ་བློའི་རང་བཞིན་ནི། ཁྱོ་ཤུག་ཏུ་
གྱུར་པའི་གསེར་སྦྲང་དང་གཡུ་སྦྲང་གཉིས་ཀྱི་སྐྱིད་སྡུག་འདུ་འབྲལ་གྱི་གཏམ་
རྒྱུད་ལ་བརྟེན་ནས། འདུས་བྱས་སྙིང་བོ་མེད་ཅིང་འདོད་ཡོན་མི་རྟག་པ་ཡིན་
པས་ཅིས་ཀྱང་དམ་པའི་ཆོས་དོན་དུ་གཉེར་ན་ཚེ་འདི་ཕྱི་གཉིས་ཀར་སྨན་ཞིང་
ཐར་བ་དང་ཐམས་ཅད་མཁྱེན་པའི་གོ་འཕང་བརྙེས་པ་ཡིན་པ་དེ་བསྟན་ལ།
ཆོས་སྒོར་ཞུགས་པའི་སྔོན་འགྲོའི་རིམ་པ་དང་། ཆོས་དང་ཆོས་མིན་གྱི་དབྱེ་བ་
སོགས་ཀྱང་མངོན་པར་བསྟན་ཡོད་པ་ཡིན་ཏེ། དེ་ལ། དྲང་སྲོང་དོན་ཀུན་
གྲུབ་པས།
ཨེ་མ་འཁྲུལ་སྣང་འཁོར་བའི་འཇིག་རྟེན་པ། ། འདུས་བྱས་སྙིང་བོ་མེད་
ལ་རྟག་པར་འཛིན། ། ཕྱི་སྣོད་སྣོད་ཀྱི་འབྱུང་བའི་ཁམས་མི་རྟག ། ནང་
བཅུད་སྐྱེ་འགྲོ་སེམས་ཅན་ཚེ་མི་རྟག ། བར་དུ་དུས་བཞི་ནམ་ཟླའི་དཔལ་མི་
རྟག ། རྒྱལ་དང་དེ་སྲས་དམ་པའི་སྐྱེས་བུ་ཡང་། ། མི་རྟག་མྱ་ངན་འདའ་ཚུལ་
སྟོན་ལ་གཟིགས། ། སྲིད་ན་ཆེ་བའི་ཚངས་དབང་སྐྱེ་དགུའི་བདག ། འཆི་
བདག་ཞགས་པས་འདེབས་པ་ལྟ་ཅི་སྨོས། ། སུ་ལའང་ནམ་འཆི་འདིར་འཆིའི་



356
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ངེས་པ་མེད། ། འཆི་བའི་རྐྱེན་མང་འཚོ་རྐྱེན་ཉུང་བ་ཞིག ། དེས་ན་མྱུར་དུ་
ཆོས་ལམ་མ་གཉེར་ན། ། འཆི་བདག་ནམ་འོང་ཆ་མེད་འགྲོ་བ་ཀུན། ། འཆི་
ངེས་བཤས་རར་ཚུད་པའི་དུད་འགྲོ་བཞིན། ། ཨེ་མ་ཤི་ནས་མེད་དུ་མི་འགྲོ་
སྟེ། ། འགྲོ་ཞིང་འཁོར་བའི་གནས་འདིར་སྐྱེ་བ་ཡིན། །
ཞེས་གསུངས་པ་ཡིས་མཚོན་པར་ནུས་སོ་སྙམ།
གསུམ་པ། སྙན་རྩོམ་འདིའི་སྒྱུ་རྩལ་གྱི་རང་བཞིན།
སྙན་རྩོམ་འདིའི་རྗོད་བྱེད་ཀྱི་ཚིག་ལ་སྙན་ངག་གི་རྒྱུན་དང་མངོན་བརྗོད་
བརྡ་རྙིང་གིས་མ་བཅིངས་པར་གོ་སླ་ཞིང་རྟོགས་སླ་བ་དང་། བརྗོད་བདེ་ཞིང་
ཉམས་འགྱུར་ལྡན་པ་ཞིག་ཡིན་པ་དང༌། རྡོ་ཆག་བཙན་བསྒྲིགས་ལྟ་བུའི་ཚིག་
སྦྱོར་མིན་པར་རབ་དཀར་མུ་ཏིག་བསྟར་ལ་བརྒྱུས་པ་ལྟ་བུའི་སྡེབ་སྦྱོར་ཡིན་པས།
ང་ཚོས་ཅིས་ཀྱང་སློབ་སྦྱོང་བྱེད་པའི་མ་དཔེ་བླ་ན་མེད་པ་ཞིག་རེད་ཅེས་མཐའ་
གཅིག་ཏུ་བཤད་པར་སྤོབས། དེ་ལ་དཔེར་མཚོན་ཙམ་བཀོད་ན།
ཀྱེ་ཀྱེ་ཡིད་འོང་གཞོན་པའི་ལང་ཚོ། ། ཕུན་ཚོགས་བྱེད་པོའི་པིར་གྱིས་མ་
བྲིས། ། ལེགས་བྱས་སྒྱུ་མའི་འཕྲུལ་གྱིས་བཞེངས་པ། ། ལྷ་ཡུལ་ལྷ་ལ་འགྲན་
ཡང་ཕོད་དམ། ། དཔལ་འབྱོར་ལོངས་སྤྱོད་རང་གིས་མ་བསགས། ། འདི་ན་
བཀོད་པ་སྔོན་གྱི་ལས་དབང་། ། མེ་ཏོག་སྟན་འཇམ་ཐགས་སུ་མ་བཏགས། །
རེག་འཇམ་དང་པོ་རང་གི་ཉེར་སྤྱད། ། གེ་སར་ཟིལ་མངར་གཡོ་བསྐོལ་མ་
བྱས། ། རོ་བརྒྱའི་བཏུང་བ་འཆི་མེད་བདུད་རྩི། ། བདེ་སྐྱིད་དཔལ་འདི་
འབད་པས་མ་ཡིན། ། ཤུགས་ཀྱིས་གྲུབ་པ་སྔོན་བསགས་བསོད་ནམས། ། རང་
སེམས་བསམ་བློ་ཆོས་ལ་བཀོལ་ན། ། དལ་འབྱོར་ལུས་ཀྱང་བཏགས་ན་ཆོག་
གི ། སྨྲ་ཤེས་དོན་གོ་སྡིག་སྦྱོང་སྒྲུབ་པའི། ། རྐང་གཉིས་གཞན་ལ་ཡིད་སྨོན་མ་



བོད་ཀྱི་ཕྱི་དར་རྩོམ་རིག
357
དགོས། ། ཀྱེ་ཀྱེ་གསོན་དང་ཡིད་འོང་སྙིང་སྡུག ། འདི་ན་མེ་ཏོག་སྐྱེད་ཚལ་
མཛེས་མཛེས། ། ཟིལ་མངར་བདུད་རྩིའི་རོ་བཅུད་མང་མང་། ། སྐད་མཐུན་
བུང་བའི་ ཁྱུ་ཚོགས་ མང་ མང་། ། དབྱར་ ཟླའི་ དཔལ་ འདི་ ཡུད་ ཙམ་ ཡུད་
ཙམ། ། འཆི་བའི་རྐྱེན་མང་གློ་བུར་གློ་བུར། ། བདེ་སྡུག་འགྱུར་བ་སྐད་ཅིག་
སྐད་ཅིག ། འཆི་བདག་སུན་མ་ཇེ་ཉེ་ཇེ་ཉེ། ། སྐྱིད་འདོད་ངང་ལ་ཚེ་འདི་
འདས་ན། ། འདི་སྣང་བདེ་ལ་སྙིང་བོ་མི་འདུག །
ཅེས་པ་ལྟ་བུ་དང༌། །
ལེགས་སོ་ལེགས་སོ་སྙིང་སྡུག་ཁྱོད་བདེན། ། བདེན་ནོ་བདེན་ནོ་ཡིད་
འཛིན་སྙིང་གཏམ། ། སྙིང་གཏམ་སྙིང་གི་བཅུད་དུ་བཏབ་པ། ། སྙིང་ལ་འཆི་
མེད་བདུད་རྩི་དེ་ལགས། ། ལྷ་ཡུལ་ལྗོངས་ནས་འདི་རུ་མ་བོས། ། མི་ཡུལ་ཡིད་
འོང་མེ་ཏོག་སྐྱེད་ཚལ། ། སྐལ་བཟང་ཡིད་མཐུན་བུང་བུའི་ལོངས་སྤྱོད། །
རབ་དགའ་སྦྱིན་པ་སྔོན་གྱི་ལས་དབང་། ། མཛེས་ཀྱང་མི་རྟག་འཁོར་བའི་
མཚན་ཉིད། ། འབྱོར་ཀྱང་མི་རྟག་སྒྱུ་མའི་ལོངས་སྤྱོད། ། སྤྱད་ཀྱང་མི་ངོམ་
འདོད་ཡོན་བསླུ་བྲིད། ། སྙིང་བོ་མེད་པ་འཁོར་བའི་གནས་ལུགས། ། ཁྱེད་
ཀྱང་སེམས་ལ་གོ་ཆ་གྱོན་དང་། ། ངས་ཀྱང་སྙིང་ལ་རི་མོ་བྲི་ཡིས། ། ཐག་ཆོད་
གྲོས་ལ་འགྱུར་བ་ཅི་ཡོད། ། སྐལ་བཟང་ཡིད་མཐུན་ཆོས་ལམ་སྙེགས་འགྲོ། །
བསགས་པའི་ནོར་ལ་སྙིང་བོ་མི་འདུག ། འབད་པས་བཙལ་ཀྱང་གཞན་གྱིས་
ལོངས་སྤྱོད། ། བསྐྱངས་པའི་འཁོར་ལ་སྙིང་བོ་མི་འདུག ། བརྩེ་བས་བསྐྱངས་
ཀྱང་དགྲ་ཡི་གཡབ་མོ། ། བརྩེགས་པའི་མཁར་ལ་སྙིང་བོ་མི་འདུག ། ཕན་
པར་སེམས་ ཀྱང་ སྲོག་ གཅོད་ རྦབ་ རྒོད། ། རྨོས་ པའི་ ཞིང་ ལ་ སྙིང་ བོ་ མི་
འདུག ། བཟང་བོར་བརྩི་ཡང་འབུ་སྲིན་བཤུན་ཁང་། །
ཞེས་པ་ལྟ་བུའོ། །



358
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དོན་ཚན་བདུན་པ། རྒྱལ་པོ་ལུགས་ཀྱི་བསྟན་བཅོས།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
རྒྱལ་པོ་ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱུན་ཞེས་པའི་རྩོམ་པ་པོ་
ནི་འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ་ཞེས་མཚན་སྙན་ཡོངས་སུ་
གྲགས་པའི་མཁས་པའི་དབང་བོ་དེ་ཡིན་ཞིང༌། ཁོང་བོད་རབ་བྱུང་བཅུ་བཞི་
བའི་མེ་ཕོ་རྟའི་ལོར་(སྤྱི་ལོ1846) དཀར་མཛེས་བོད་རིགས་རང་སྐྱོང་ཁུལ་སྡེ་
དགེ་རྫོང་ཡ་ཆུའི་དིང་ཆུང་ས་ཆར་སྐུ་བལྟམས། བོད་རབ་བྱུང་བཅོ་ལྔ་བའི་ཆུ་
ཕོ་བྱི་བའི་ལོར་(སྤྱི་ལོ1912) སྐུ་གཤེགས། བླ་མ་འདིའི་གདུང་རྒྱུད་ནི་ཐོག་
མར་འོད་གསལ་ལྷ་ནས་མཆེད་པར་བཤད་ཅིང༌། གནམ་གྱི་དམུ་ཐག་ལ་འཇུས་
ནས་མི་ཡུལ་དུ་བབས་པ་ཡིན་ནོ་ཞེས་འཇུ་ཞེས་པའི་ཐ་སྙད་མཚན་གྱི་ཐོག་མར་
སྦྱར་བ་ཡིན་ཟེར། འཇུ་མི་ཕམ་སྐུ་ན་ཆུང་ངུའི་དུས་ནས་རིག་པ་བཀྲ་ཞིང་ཤེས་
ཡོན་ལ་བརྩོན་སེམས་ཆེ་བ་དང་། དགུང་ལོ་བཅུ་གཉིས་སྟེང་ཁྱིམ་ནས་ཁྱིམ་
མེད་པར་རབ་ཏུ་བྱུང་ངོ༌། ། རྗེས་སུ་དབུས་ཕྱོགས་སུ་གནས་སྐོར་དུ་ཕེབས་ཏེ་
མཁས་པ་གང་མང་ལེགས་པར་བསྟེན་ནས་སློབ་གཉེར་མཛད་པ་དང༌། ཁྱད་
པར་དུ་འཇམ་དབྱངས་མཁྱེན་བརྩེའི་དབང་བོའི་ཞབས་ཀྱི་པདྨོ་སྤྱི་བོའི་རྒྱན་དུ་
བླངས་ཏེ། མདོ་སྔགས་རིག་གནས་དང་བཅས་པའི་ཟབ་མོ་གཞུང་ལུགས་རྒྱ་
མཚོ་ལྟ་བུར་གསན་སྦྱོང་གང་ལེགས་མཛད་ནས་གཞུང་ལུགས་རབ་འབྱམས་སྨྲ་
བ་དུ་མའི་ཚོགས་དབུས་སུ་འཇིགས་པ་མེད་པའི་སེང་གེ་བཞིན་དུ་བག་ཡངས་སུ་
རྒྱུ་བའི་པཎྜི་ཏ་ཆེན་པོའི་མཚན་སྙན་ཐོབ་བོ། །



བོད་ཀྱི་ཕྱི་དར་རྩོམ་རིག
359
འཇུ་མི་ཕམ་གྱི་གསུང་འབུམ་ནང་དུ་མདོ་ཕྱོགས་དང་གསང་སྔགས་ཀྱི་
གཞུང་། སྒྲ་དང་ཚད་མ། སྙན་ངག་དང་གསོ་བ་རིག་པ། བཟོ་རིག་པ་དང༌
རྩིས་གཞུང་ སོགས་ མཆིས་ ཤིང་ བསྟན་ བཅོས་ ཁྱོན་བསྡོམས་པོད་ སུམ་ ཅུ་ སོ་
གཉིས་བརྩམས། དེ་དག་ནི་བརྗོད་བྱའི་དོན་ལེགས་ཤིང་ཚིག་སྦྱོར་མཛེས་ལ་
ཉམས་འགྱུར་ལྡན་པ། ལུང་དང་རིགས་པས་ལེགས་པར་སྤྲས་ཤིང་། དགོངས་
དོན་རྒྱ་ཆེ་ལ་གཏིང་ཟབ་པ་བཅས་ཡིན་པས། གངས་ཅན་བོད་ཀྱི་རིག་གནས་
བང་མཛོད་ཁྲོད་ཀྱི་རིན་ཐང་ཆེ་བའི་ནོར་བུའི་ཕྲེང་བར་འཁུམས་སོ། ། རྒྱལ་པོ་
ལུགས་ཀྱི་བསྟན་བཅོས་གཞི་སྐྱོང་བའི་རྒྱན་ཞེས་པའི་ལེགས་བཤད་ཀྱི་བསྟན་
བཅོས་འདི་ཉིད་ནི་ཁོང་གིས་སྤྱི་ལོ་1895ལ་བརྩམས་ནས་ལེགས་པར་གྲུབ་པ་
ཞིག་གོ །
གཉིས་པ། རྒྱལ་པོ་ལུགས་ཀྱི་བསྟན་བཅོས་ཀྱི་
བརྗོད་དོན་དང་བསམ་བློའི་རང་བཞིན།
ལེའུ་ཉེར་གཅིག་གིས་གྲུབ་པའི་ལེགས་བཤད་ཀྱི་བསྟན་བཅོས་འདིའི་
བརྗོད་དོན་གཙོ་བོ་ནི། ས་གཞི་སྐྱོང་བའི་རྒྱལ་པོས་ཁྲིམས་ལུགས་བདེན་དྲང་
གིས་སྐྱོང་དགོས་པ་དང་མཁས་བླུན་མི་འཛོལ་བར་བྱེད་དགོས་པ། སྲིད་དོན་
ཡང་དག་ པར་ ཐག་ གཅོད་ དགོས་ པ་ དང་ འབངས་རྣམས་ཆོས་ བཞིན་ སྐྱོང་
དགོས་པ། ལེགས་ཉེས་ཀྱི་དབྱེ་བ་ལེགས་པོར་འབྱེད་དགོས་པ་དང་བླང་དོར་གྱི་
གནས་ལ་མི་རྨོངས་ཤིང་། ལས་དོན་ཡོད་རྒུ་ཕྱིན་ཅི་མ་ལོག་པར་སྤྱད་ནས།
ཡུལ་འཁོར་རམ་རྒྱལ་འབངས། རྒྱལ་སྲིད་ཆོས་བཞིན་སྐྱོང་དགོས་པ་ལ་སོགས་
ཕྱོགས་ཐམས་ཅད་ནས་ནན་གྱིས་བསྟན་པ་དེ་ཡིན་ནོ། ། དེ་ཡང་རྣམ་པ་བཞིའི་
སྒོ་ནས་བཤད་པར་བྱའོ། །



360 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཅིག རྒྱལ་པོ་ངན་པའི་བྱ་སྤྱོད་ལ་ཟུར་ཟ་དང་མཚང་འབྱིན་བྱས་ནས།
ས་གཞི་སྐྱོང་བའི་རྒྱལ་པོ་ནི་བློ་གྲོས་ལྡན་ལ་ཡ་རབས་དམ་པའི་སྤྱོད་ཚུལ་གྱིས་
མཛེས་པའི་མི་ཞིག་ཡིན་དགོས་པའི་དགོངས་པ་བསྟན་པ་ནི། དཔེར་ན།
དབང་དང་འབྱོར་བ་ལྡན་པ་ཡི། ། རྒྱལ་ རིགས་ ཕལ་ཆེར་བག་མེད་
པས། ། མྱོས་པའི་གླང་ཆེན་བཞིན་དུ་འཁྱམས། ། དེ་ཡི་འཁོར་ཀྱང་དེ་འདྲར་
འགྱུར། ། རྒྱལ་པོ་ནོར་ལ་བསྐམས་གྱུར་ན། ། ནོར་གྱིས་རྒྱལ་ཁྲིམས་བསླུ་བར་
རྩོམ། ། མི་བདག་གཡེམ་ལ་དགའ་གྱུར་ན། ། འཕྱོན་མའི་ཚོགས་རྣམས་མགོ་
འཕང་མཐོ། ། ཉི་མ་ལྷུན་པོ་ས་གཞི་དང༌། ། ཆུ་གཏེར་ལྟ་བུར་བསྔགས་འོས་
པའི། ། མི་བདག་གང་ན་གནས་པ་ཡི། ། འཁོར་གྱི་སྐྱེ་བོ་ཉེར་འཚོའི་གཞི། །
ས་བདག་བློ་གྲོས་ལྡན་པ་རྣམས། ། ཡ་རབས་ལུགས་ལ་ཤིན་ཏུ་མོས། ། འོད་
ཟེར་སྟོང་དང་ལྡན་པ་ཡི། ། ཉི་མ་འཇིག་རྟེན་འདི་ན་མཛེས། །
ཞེས་པ་ལྟ་བུ་དང་།
གཉིས། བློ་གྲོས་དང་ཡོན་ཏན་མེད་པའི་རྒྱལ་པོ་ལ་རྒྱལ་སྲིད་ལེགས་པར་
སྐྱོང་པའི་ནུས་ཤུགས་དང་མཐུ་སྟོབས་མེད་སྟབས། མཁས་པ་ཉེ་བར་བསྟེན་
ནས་རིག་པའི་གནས་ལ་བརྩོན་དགོས་པའི་དགོངས་པ་བསྟན་པ་ནི། དཔེར་ན།
བརྩོན་པ་མེད་ལ་ཡོན་ ཏན་ མེད། ། ཡོན་ ཏན་ མེད་ན་དཔལ་འབྱོར་
ལ། ། རེ་སྒུག་བྱེད་པ་འབྲས་མེད་དེ། ། དགུན་གྱི་ལྗོན་ཤིང་ཇི་བཞིན་ནོ། །
ཤེས་རབ་མེད་ན་འབྱོར་བ་སོགས། ། ཡོད་ཀྱང་དགྲ་ཡི་གསོས་སུ་འགྲོ། །
སྟོབས་དང་ལྡན་ཡང་གཞན་དབང་འགྱུར། ། ལྕགས་ཀྱུས་གླང་ཆེན་བཀོལ་བ་
འདྲ། ། མི་ཡི་བདག་པོ་མཆོག་རྣམས་ཀྱིས། ། ལུགས་དང་ལུགས་མིན་ཤེས་
པའི་སླད། ། སྣ་ཚོགས་བསྟན་བཅོས་བསླབ་བྱ་ཞིང༌། ། ཡོན་ཏན་ཅན་ལ་
བསྟེན་པར་བྱ། ། ཡོན་ཏན་བསླབ་པའི་དུས་ཉིད་ནས། ། ཆེ་ཚུགས་སྤངས་ཏེ་
བླ་མ་བསྟེན། ། དམ་པ་རྣམས་ལ་བསྟེན་བྱས་ན། ། ཡོན་ཏན་དབྱར་གྱི་ཆུ་
བཞིན་འཕེལ། །



བོད་ཀྱི་ཕྱི་དར་རྩོམ་རིག
361
ཞེས་པ་ལྟ་བུ་དང༌། །
གསུམ། ས་གཞི་སྐྱོང་བའི་རྒྱལ་པོས་བཙན་དབང་དང་གདུག་རྩུབ་ཀྱིས་
མངའ་འབངས་སྡུག་བསྔལ་ལ་མི་སྦྱོར་བར་བྱམས་བརྩེ་དང་སྙིང་རྗེ་བཅངས་
ནས། ཕན་ བདེའི་ དཔལ་ གྱིས་ སྐྱོང་ དགོས་ པའི་ དགོངས་ པ་ བསྟན་ པ་ ནི།
དཔེར་ན།
རྩོད་པའི་དུས་ཀྱི་རྒྱལ་ངན་རྣམས། ། འཁོར་གྱི་ཕུན་ཚོགས་མཐོང་གྱུར་
ན། ། སེམས་ལ་ཟུག་རྔུ་སྐྱེ་བ་ནི། ། འཆི་ལྟས་བཞིན་ཏུ་ཕྱིན་ཅི་ལོག ། སྙིང་རྗེ་
མེད་ཅིང་དུག་ལྡན་པའི། ། མ་ལའང་བུ་ནི་འབྲོས་བྱེད་ན། ། འཁོར་གྱི་སྐྱེ་བོ་
སྨོས་ཅི་དགོས། ། འཁོར་རྣམས་འགྲིབ་ན་རྒྱལ་པོ་དམའ། ། གང་ལ་བྱམས་
པའི་སེམས་ཀྱི་དཔལ་གནས་པ། ། བསོད་ནམས་སྟོབས་ཀྱིས་ལྷ་རྣམས་དགར་
གྱུར་ནས། ། མི་མ་ཡིན་པ་རྣམས་ཀྱང་སྲུང་བྱེད་ན། ། མི་ཡི་སྐྱེ་བོའི་ཚོགས་
རྣམས་སྨོས་ཅི་དགོས། ། མི་བདག་སྙིང་རྗེ་ལྡན་པའི་ཡུལ་ཁམས་སུ། ། རྣམ་
མང་འབྱོར་བ་དབྱར་གྱི་ཆུ་ལྟར་འཕེལ། ། ཕ་རོལ་དཔུང་གི་ཚོགས་ཀྱིས་མི་བརྫི་
ཞིང་། ། སྐྱེ་བོའི་ཚོགས་རྣམས་དགའ་བས་ཕག་ཕེབས་གྱུར། །
ཞེས་པ་ལྟ་བུ་དང་། །
བཞི། མི་ཡི་བདག་པོ་རྒྱལ་པོས་བྱ་བ་ཅི་ཞིག་སྒྲུབ་ནའང་ཐོག་མར་རྣམ་
དཔྱོད་དང་ལྡན་པའི་སྒོ་ནས་གྲོས་བསྡུར་བྱེད་དགོས་པ་ལས། འོལ་ཚོད་དང་ཅི་
འདོད་ཀྱིས་བསྒྲུབས་པའི་ལས་ལ་མཇུག་འབྲས་ཅི་ཡང་མི་ཡོང་བ་བསྟན་པ་ནི།
དཔེར་ན། ལེགས་པར་བརྟག་དཔྱད་མ་བྱས་ན། ། སྨྲས་པ་འགའ་ལས་ཉེས་པ་
འབྱུང་། ། ཁྱུ་ མཆོག་དང་ནི་ སེང་གེ་ གཉིས། ། ཤིན་ ཏུ་མཐུན་ པ་ ཝ་ ཡིས་
བརླག ། ནམ་ཕུགས་རང་དོན་མ་གཞལ་བར། སྐྱེས་བུས་གང་བསྟབ་ལེན་མི་
བྱ། ། བག་གསར་བསྟབ་པའི་བཀུར་སྟེ་ཡིས། ། ཐ་མར་སྟོང་ཐུབ་ཉམས་ལ་
ལྟོས། ། དེ་ ཕྱིར་བྱ་ བ་ གང་ལ་ ཡང་། ། མཁས་ ཐབས་ ལྡན་ པའི་ གྲོས་ ཀྱིས་
འགྲུབ། ། སྤྲེལ་ དམག་ མང་ དུ་ ཚོགས་ པ་ ཡིས། ། རྒྱ་ མཚོ་ ལའང་ ཟམ་ པ་



362
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བཙུགས། ། དེ་སླད་བློ་དང་ལྡན་རྣམས་ཀྱིས། ། མི་འོས་ གྲོགས་དང་ གྲོས་
སྤངས་ནས། །འོས་པའི་གྲོགས་དང་གྲོས་བསྟེན་ན། ། དཔལ་ལས་ཉམས་པར་
མི་འགྱུར་རོ། །
ཞེས་པ་ལྟ་བུའོ། །
གསུམ་པ། རྒྱལ་པོ་ལུགས་ཀྱི་བསྟན་བཅོས་
ཀྱི་རྩོམ་སྟངས་ཁྱད་ཆོས།
རྩོམ་པ་པོས་འཕགས་པ་གསེར་འོད་དམ་པ་དང་ས་སྙིང་འཁོར་ལོ་བཅུ་བ།
མདོ་སྡེ་དྲན་པ་ཉེར་བཞག་དང་བྱང་ཆུབ་སེམས་དཔའི་སྤྱོད་ཡུལ་ལ་ཐབས་ཀྱིས་
རྣམ་པར་འཕྲུལ་བ་བསྟན་པའི་མདོ། ཀླུ་ཡི་རྒྱལ་པོ་རྔ་སྒྲའི་ཚིགས་སུ་བཅད་པ།
སྐྱེ་བོ་གསོ་ཐིགས། ས་སྐྱའི་ལེགས་བཤད་སོགས་དཔེ་ཆ་བཅུ་བཞི་ལ་ཟུར་ལྟ་
བྱས་ཤིང་། དེ་དག་ལས་སྙིང་བཅུད་ཉེ་བར་བླངས་ནས་ལེགས་བཤད་ཀྱི་བསྟན་
བཅོས་འདི་ལེགས་པར་བརྩམས་པ་ཡིན་པས། ། བསྟན་བཅོས་འདིའི་རྗོད་བྱེད་
ཀྱི་ཚིག་ལ་ཉམས་འགྱུར་དུ་མ་ལྡན་ཏེ། ལེགས་བཤད་མང་ཆེ་བ་ཞིག་ས་སྐྱའི་
ལེགས་བཤད་དང་འདྲ་བར་ཤོ་ལོ་ཀའི་ཚིག་ཕྲེང་རེར་ཡིག་འབྲུ་བདུན་མ་ཅན་
ཡིན་ཡང༌། སྐབས་འགར་ཡིག་འབྲུ་དགུ་མ་ཅན་དང་། སྐབས་འགར་ཡིག་
འབྲུ་བཅུ་གཉིས་ཅན་ཡང་མཆིས་པ་དང་། སྐབས་འགར་བརྗོད་དོན་གཅིག་
ཚིག་རྐང་དྲུག་མའམ་བཅུ་མས་བསྟན་པའང་མཆིས་པས། ལེགས་བཤད་ཀྱི་
བསྟན་བཅོས་གཞན་ལ་མེད་པའི་ཉམས་དང་འགྱུར་བས་ཁེངས་སོ་སྙམ།
ལེགས་བཤད་ཀྱི་བསྟན་བཅོས་འདིའི་རྩོམ་སྟངས་ས་སྐྱའི་ལེགས་བཤད་
དང་མི་འདྲ་ས་ནི། གོང་ནས་བཤད་ཟིན་པའི་ཡིག་འབྲུའི་མང་ཉུང་དང་ཚིག་
རྐང་གི་མང་ཉུང་ཅི་རིགས་སུ་སྣང་བ་ལས་གཞན་དཔེ་དང་དཔེ་ཅན་གཉིས་ཀྱི་



བོད་ཀྱི་ཕྱི་དར་རྩོམ་རིག
363
སྟེང་འོག་གང་བདེར་བརྗེས་ནས་བརྩམས་པ་དེ་རེད། འོན་ཀྱང༌། སྐབས་
འགར་ས་སྐྱའི་ལེགས་བཤད་དང་ཅུང་མཚུངས་པའི་ལེགས་བཤད་ཀྱང་ཡོད་དེ།
དཔེར་ན། །
ཕ་རོལ་ སྟོབས་ དང༌ ལྡན་ གྱུར་ ཀྱང༌། ། བློ་ དང་ ལྡན་ ན་ བཀོལ་ དུ་
བཏུབ། ། འཐབ་ཚེ་མཁའ་ལྡིང་རྒྱལ་ནའང་། ། ཐ་མར་ཁྱབ་འཇུག་བཞོན་
པར་བྱས། །
ཞེས་པ་དང་། །
རང་དོན་ཆེ་ཞིང་གཞན་འདོར་བ། ། དེ་ལ་སུ་ཞིག་སྐྱབས་སུ་འཛིན། །
འབྲས་མེད་ཤིང་དང་མི་གཙང་ཆུ། ། བློ་ལྡན་སུ་ཡིས་བསྟེན་པར་བྱེད། །
ཅེས་པ་ལྟ་བུའོ། །
སྐབས་འགར་ ས་སྐྱའི་ལེགས་བཤད་དང་མི་འདྲ་བར། རིག་བྱེད་ཀྱི་
གཏམ་རྒྱུད་དང་སྦྱར་ནས་བརྩམས་པའང་ཡོད་དེ། དཔེར་ན།
བློ་ཅན་རྣམས་ཀྱིས་རྫུ་བག་གིས། ། གྲུང་བོའང་མགོ་བོ་གདུགས་ལྟར་
བསྐོར། ། ཁྱབ་འཇུག་མིའུ་ཐུང་གཟུགས་བརྫུས་ནས། ། སྟོབས་ལྡན་ས་ཡི་འོག་
ཏུ་བཅིངས། ། བྱེ་བྲག་འབྱེད་པའི་བློ་ལྡན་ལ། ། དྲིས་ན་རང་ཉིད་དཔལ་ཐོབ་
སྟེ། ། སྟོབས་ ལྡན་ དགའ་ བྱེད་ ཀྱིས་ ཀྱང་ ནི། ། ཧ་ ནུ་ མན་ ཐ་ གྲོགས་ སུ་
བཀུག ། །
ཅེས་པ་ལྟ་བུའོ། །
གཞན་ཡང་། ལེགས་བཤད་ཀྱི་བསྟན་བཅོས་འདི་ལ་ ས་ སྐྱའི་ལེགས་
བཤད་དང་། དགེ་ལྡན་ལེགས་བཤད་ཆུ་ཤིང་། གི་བསྟན་བཅོས་སོགས་ལེགས་
བཤད་ཀྱི་བསྟན་བཅོས་གཞན་དང་ཆེས་མི་འདྲ་བའི་རྩོམ་སྟངས་ཁྱད་ཆོས་ཤིག་
ལྡན་པ་ནི། རབ་ཏུ་བྱེད་པ་དག་གི་མཇུག་མཐར་ཤོ་ལོ་ཀ་གཉིས་རེ་བརྩམས་
ནས། རྩོམ་པ་པོའི་རླབས་ལྟར་འཕྱོ་བའི་ཡིད་ཀྱི་འགྱུར་བ་སྟེ། བསམ་བློའི་
བརྩེ་དུང་མངོན་པར་བསྟན་པ་ཡིན་ཏེ། དཔེར་ན།



364
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ང་རྒྱལ་མེད་ཅིང་དེས་པར་གྱུར་པའི་སྐྱེ་བོ་གང་། ། འགྲོགས་ན་བདེ་ཞིང་
མཛའ་བར་རབ་ཏུ་བརྟན་གྱུར་པ། ། འབྲས་ལྡན་ལྗོན་ཤིང་བཟང་བོའི་གྲིབ་མ་
སྣུམ་པོར་ནི། ། ངལ་གསོས་བཞིན་དུ་བརྟེན་རྣམས་བདེ་བ་ཐོབ་པར་བྱེད། །
ང་རྒྱལ་མེད་ཅིང་དུལ་བ་དང་ལྡན་འདི་ནི་ཟླ་བ་མིན་ཡང་ས་གསུམ་ཀུན་དགའ་
བྱེད། ། འགྲོགས་ན་ཤིན་ཏུ་བདེ་བའི་འཇུག་ངོགས་དམ་པ་ཡིན་ཡང་བདུད་
རྩིའི་རྫིང་བུར་གྱུར་མ་ལགས། ། མཐའ་དག་སྐྱེ་བོ་དགའ་ཞིང་ལྟ་བས་འདུན་
སར་གྱུར་ཀྱང་ལྷ་ཡི་དགའ་ཚལ་མ་ཡིན་ནོ། ། གཞལ་མེད་ཁང་མཆོག་མིན་ཡང་
འདི་ཕྱིར་བདེ་ཞིང་ལེགས་པའི་སྒོ་བརྒྱ་འབྱེད་པའི་ཚུལ་དང་ལྡན། །
ཞེས་ལེགས་པར་བརྩམས་པ་ལྟ་བུའོ། །



བོད་ཀྱི་ཕྱི་དར་རྩོམ་རིག
365
དོན་ཚན་བརྒྱད་པ། བྱ་མགྲིན་སྔོན་ཟླ་བའི་རྟོགས་བརྗོད།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
བྱ་མགྲིན་སྔོན་ཟླ་བའི་རྟོགས་བརྗོད་ཀྱི་རྩོམ་པ་པོ་ནི་སྟག་ཕུ་བ་བློ་བཟང་
བསྟན་པའི་རྒྱལ་མཚན་ནམ་མིང་གཞན་ངག་དབང་བློ་གྲོས་རྒྱ་མཚོ་ཞུ་བ་དེ་ཉིད་
ཡིན་ཞིང་། ཁོང་སྤྱི་ལོ་1725ལ་ཉང་བོ་ས་ཆའི་དོ་བོ་མགོ་སྡེ་བ་རུ་སྐུ་འཁྲུངས།
འདི་བ་ནི་ཐུའུ་བཀྭན་ཆོས་ཀྱི་ཉི་མ་དང་ལྕང་སྐྱ་རོལ་བའི་རྡོ་རྗེ་རྣམ་པ་གཉིས་ཀྱི་
ཡོངས་འཛིན་ཡིན་ཞིང་། བྱ་མགྲིན་སྔོན་ཟླ་བའི་རྟོགས་བརྗོད་འདི་ནི་ཁོང་ཉིད་
ཀྱིས་དགུང་ལོ་རྒན་པའི་དུས་སུ་སྟེ། སྤྱི་ལོ་1797ལ་འབྲས་སྤུངས་དགོན་པ་རུ་
བརྩམས་ནས་ཡོངས་སུ་གྲུབ་པ་དང༌། རྗེས་སུ་ཐུའུ་བཀྭན་ཆོས་ཀྱི་ཉི་མ་གཙོས་
ལྷ་ས་རུ་ཤིང་དཔར་བརྐོས་ནས་ལེགས་པར་དཔར་བའོ། །
གཉིས་པ། བྱ་མགྲིན་སྔོན་ཟླ་བའི་རྟོགས་བརྗོད་ཀྱི་
བརྗོད་དོན་དང་བསམ་བློའི་རང་བཞིན།
སྒྲུང་གཏམ་ རིང༌ མོ་ བྱ་ མགྲིན་ སྔོན་ ཟླ་ བའི་ རྟོགས་ བརྗོད་ ལ། ཁྱོན་
བསྡོམས་ལེའུ་དགུ་མཆིས་ཏེ། ཡབ་ཡུམ་གྱི་རྟོགས་པ་བརྗོད་པ་མདོར་བསྡུས་པ་
དང་། འཕོས་ཤིང་ལྷུམས་སུ་ཞུགས་པའི་སྐབས་ཏེ་དང་པོའོ། ། སྐུ་བྱིས་པའི་
སྐབས་དང་། ཆོས་བློན་གསུམ་ནུབ་ཕྱོགས་སུ་གཤེགས་པའི་སྐབས་ཏེ་གཉིས་



366 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པའོ། ། སྐུ་གཞོན་ནུའི་ སྐབས་ དང་། གྲོང་འཇུག་སྦྱངས་ཤིང་ཡུམ་ཞི་བར་
གཤེགས་པའི་སྐབས་ཏེ་གསུམ་པའོ། ། གྲོང་འཇུག་གི་རྐྱེན་གྱིས་བྱའི་ལུས་སུ་
བྱུང་བ་དང་སྤྲུལ་བའི་བྱ་དང་མཇལ་བའི་སྐབས་ཏེ་བཞི་བའོ། ། བྱ་རྣམས་ལ་
ཐོག་མར་ཆོས་གསུངས་པ་དང་། བླ་མ་དྲི་མེད་དཔལ་ལྡན་ལས་ཐུན་མོང་དང་
ཐུན་ མོང་ མ་ ཡིན་ པའི་ གདམས་པ་དང་ལུང་ བསྟན་ ཐོབ་ པའི་ སྐབས་ཏེ་ལྔ་
བའོ། ། འཕགས་པ་ཐུགས་རྗེ་ཆེན་པོ་ཡབ་ཡུམ་གྱིས་ལུང་བསྟན་ ཅིང་དགེ་
འདུན་རྣམས་ཀྱིས་ཤིང་རྟར་གདན་དྲངས་པ་དང་རྒྱལ་བུ་རྫུན་མ་ ཕམ་ པར་
མཛད་ཅིང་གསེར་བཟང་མ་དང་སླར་ཡང་མཇལ་བའི་སྐབས་ཏེ་དྲུག་པའོ། །
རང་གི་གདུལ་བྱ་རྣམས་ལ་ཚིགས་བཅད་གླུ་དབྱངས་སུ་བསྡེབས་པ་རྒྱ་མཚོ་ལྟ་
བུའི་ནང་ནས། བློ་དམན་གྱིས་གོ་བདེ་ཞིང་། དེང་དུས་ཉེ་བར་མཁོ་བ་འགའ་
ཞིག་སྨྲས་པའི་སྐབས་ཏེ་བདུན་པའོ། ། སླར་ཡང་ཝ་ར་ཎ་སིར་འཛོམས་ཏེ་བླ་མ་
དྲི་མ་མེད་པའི་དཔལ་གྱི་ཞལ་མཇལ་ཞིང་ལུང་བསྟན་ཐོབ་པ་སོགས་ཀྱི་སྐབས་ཏེ་
བརྒྱད་པའོ། ། མཐར་སྐུ་གཤེགས་པའི་སྐབས་ཏེ་དགུ་བའོ། །
བྱ་མགྲིན་སྔོན་ཟླ་བའི་རྟོགས་བརྗོད་ཀྱི་བརྗོད་དོན་གཙོ་བོ་ནི། དེ་ཡང་
སྔོན་རྒྱ་གར་ས་ཆ་རུ་གྲོང་ཁྱེར་ཝ་ར་ཎ་སི་ཞེས་པ་ཞིག་ཡོད་པ་དེ་ན། རྒྱལ་པོ་ལྷ་
སྣང་སྟོབས་ལྡན་ཞེས་པ་ཞིག་ཡོད་པ་དེས། མཛེས་སྡུག་དཔལ་གྱིས་སྒེག་ཅིང་ཡ་
རབས་སྤྱོད་པ་ལྡན་པའི་ཇོ་མོ་སྒྲོལ་མའི་སྤྲུལ་བ་བཙུན་མོ་མ་ཏི་མ་ཧཱ་ནི་ཟེར་བ་
ཁབ་ཏུ་བཞེས་པ་ལས་སྲས་ཆོས་ཀྱི་དགའ་བ་ཞེས་པ་ལེགས་པར་འཁྲུངས་སོ། །
རྒྱལ་བུ་ཆོས་ཀྱི་དགའ་བ་ཅུང་ཟད་ནར་སོན་པའི་སྐབས་དེ་ལ། རྒྱལ་པོའི་བློན་
པོ་ཡམ་ཤེ་ཞེས་པ་ཡིས་རྒྱལ་བུ་ཆོས་ཀྱི་དགའ་བའི་ཆུང་གྲོགས་སམ་རྩེ་གྲོགས་
བཟང་བོ་ཡེ་ཤེས་འཛིན་གྱི་གོ་ས་བླངས་ནས་རང་ཉིད་ཀྱི་བུ་ལ་གཱ་ཨཱ་ན་ཞེས་པར་
བྱིན་ཏེ། རྒྱལ་བུ་ཆོས་ཀྱི་དགའ་བར་ཞབས་ཞུ་སྒྲུབ་ཏུ་བཅུག་གོ །
ཆོས་ཀྱི་དགའ་བ་དམ་པའི་ཆོས་ལ་མོས་ཤིང་ཡ་རབས་སྤྱོད་པར་འཇུག་
པའི་རྒྱལ་བུ་ཞིག་ཡིན་ནའང་། ལ་གཱ་ཨཱ་ན་ནི་གཡོ་སྒྱུ་ཅན་དང་ཧམ་སེམས་ཅན་



བོད་ཀྱི་ཕྱི་དར་རྩོམ་རིག
367
ཞིག་ཡིན་པས་རྣམ་ཀུན་རྒྱལ་པོའི་གོ་ས་འཐོབ་པར་ཧམ་སེམས་བཅངས།
དེ་ནས་རྒྱལ་བུ་ཆོས་ཀྱི་དགའ་བ་དང་ལ་གཱ་ཨཱ་ན་གཉིས་ཀྱིས་རྣལ་འབྱོར་
བ་རྒན་པ་ཞིག་ལེགས་པར་བསྟེན་ནས། ཟབ་ལམ་གྲོང་འཇུག་དང་། བདེ་
མཆོག་ལ་སོགས་པའི་སྔགས་བླ་ན་མེད་པར་སྦྱངས་པ་མཛད། སྐབས་དེར།
རྒྱལ་བུ་ཆོས་ཀྱི་དགའ་བའི་བཙུན་མོ་རྣམས་ཀྱི་ཁྲོད་ན་སཱ་ར་སུ་ཏི་ནི་ཟེར་བའི་
བཙུན་མོ་ཞིག་ཡོད་པ་དེས་འདི་ལྟར་བསམ་སྟེ། གསེར་བཟང་མ་དང་ངེད་
རྣམས་བཙུན་མོ་ཡིན་པར་མཉམ་ནའང༌། རྒྱལ་བུ་ནམ་ཡང་གསེར་བཟང་མ་
དང་ལྷན་ཅིག་རོལ་བ་ལས། ངེད་རྣམས་ལ་ཟུར་མིག་ཙམ་ཡང་མི་བལྟའོ་སྙམ་
ནས། ཕྲག་དོག་ཟུག་རྔུ་ཡིས་སྙིང་ལ་ཟིན་ནས་སྟོང་དཔོན་ཡམ་ཤེ་ཡི་བུ་ལ་གཱ་ཨཱ་
ན་དང་ལུས་འདྲེས་པར་བྱས་ཏེ། རྒྱལ་བུ་ཆོས་ཀྱི་དགའ་བ་མེད་པར་གཏོང་
དགོས་ཞེས་ལ་གཱ་ཨཱ་ན་ཡང་ཡང་བསྐུལ་བས་ན། ལ་གཱ་ཨཱ་ནས་ཀྱང་དང་དུ་
བླངས་ནས་རྒྱལ་བུ་མེད་པར་གཏོང་བའི་བློ་ཐབས་བཙལ།
ཉིན་ཞིག་ལ། ལ་གཱ་ཨཱ་ནས། ཕོ་བྲང་གི་བྱང་ཕྱོགས་ཀྱི་སྐྱེད་མོས་ཚལ་
དང་ཐག་མི་རིང་བའི་ས་ན་ཆུ་བོ་མ་ཧཱ་ཛ་ན་ཞེས་པ་ཞིག་མཆིས་པ་དང་ཆུ་བོའི་
ཕ་མཐའ་ན་ཕུན་སུམ་ཚོགས་པའི་ནགས་ཚལ་ཞིག་ཡོད་དོ་ཞེས་རྒྱལ་བུ་ལ་བསྙད་
པ་ལ། རྒྱལ་བུ་ཆོས་ཀྱི་དགའ་བ་སྐྱོ་བསང་གི་ཆེད་དུ་ལ་གཱ་ཨཱ་ན་དང་མཉམ་དུ་
ཆུ་བོ་མ་ཧཱ་ཛ་ནའི་ངོགས་སུ་སོང་ངོ༌། ། ཡིན་ནའང་ཆུ་བོར་བརྒལ་བའི་ཐབས་
མ་རྙེད་པར་མཆིས་པ་ན། ལ་གཱ་ཨཱ་ནས་སྔར་ནས་གྲ་སྒྲིག་བྱས་པའི་འདབ་
ཆགས་ཁུ་བྱུག་གི་རོ་ཞིག་ཡོད་པ་བཏོན་ནས་རྒྱལ་བུ་ལ་ཕུལ་ཏེ། ལྷ་སྲས་ལགས།
ཁུ་བྱུག་གི་རོ་འདི་ལ་འཕོ་བ་མཛད་ནས་གཤེགས་པར་འཚལ་ལོ་ཞེས་ཞུས་པ་ལ།
རྒྱལ་བུ་ཐུགས་མཉེས་ནས་ཁུ་བྱུག་གི་རོ་ལ་གྲོང་འཇུག་བྱས་པ་དང་། ལ་གཱ་ཨཱ་
ནས་ཀྱང་བྱ་རོ་ཞིག་ལ་གྲོང་འཇུག་བྱས་རྗེས། ཆུ་བོའི་ཕ་མཐར་འཕུར་ནས་རོ་
བརྒྱ་ལྡན་པའི་ཤིང་ཏོག་དང་མཛེས་སྡུག་ལྡན་པའི་མེ་ཏོག་ལ་ལོངས་སུ་སྤྱོད་
བཞིན་རང་བྱུང་ལྟད་མོ་ལ་གཡེང་བའི་སྐབས་དེར། ལ་གཱ་ཨཱ་ནས་རྒྱལ་བུས་མ་



368
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
རིག་པར་བྱས་ཏེ། མྱུར་བ་མྱུར་བར་ཕྱིར་ཆུ་བོའི་ཕ་མཐར་འཕུར་ནས། རྒྱལ་
བུའི་སྐུ་གདུང་ལ་གྲོང་འཇུག་བྱས་ནས་རང་གི་མི་རོ་ཆུ་ལ་བསྐུར་རྗེས། འོ་དོད་
དང་སྨྲེ་ངག་བཏོན་ནས་ལ་གཱ་ཨཱ་ན་ཆུས་ཁུར་ཐལ་ཞེས་འུར་བརྒྱབ་ཚེ། གཞོན་
ནུ་གཞན་རྣམས་ཀྱང་བལྟ་བར་ཐོན་ནས་ལ་གཱ་ཨཱ་ན་ལ་མྱ་ངན་བྱས་རྗེས། ཕྱིར་
རྒྱལ་པོའི་ཕོ་བྲང་དུ་སོང་ངོ༌། །
དེ་ལྟར། ལ་གཱ་ཨཱ་ནས་རང་གི་རོ་ཆུ་ལ་བསྐུར་ཏེ་རྒྱལ་བུ་ཆོས་ཀྱི་དགའ་
བའི་སྐུ་གདུང་ལ་གྲོང་འཇུག་བྱས་ཏེ་རྒྱལ་བུའི་གོ་ས་བླངས་སྟབས། རྒྱལ་བུ་
ཆོས་ཀྱི་དགའ་བས་ཁུ་བྱུག་གི་ལུས་མི་ལེན་ཀ་མེད་བྱུང༌། །
རྒྱལ་བུ་ཆོས་ཀྱི་དགའ་བས་ཁུ་བྱུག་གི་ཚུལ་གྱིས་མཐའ་བྲལ་ནགས་ཚལ་དུ་
རྣམ་པར་འཚོ་སྐབས། སྤྲུལ་བའི་འདབ་ཆགས་ཤིག་གིས་ཟབ་གསང་དམ་ཆོས་
ལེགས་པར་གསུངས་པ་ལ་རྩེ་གཅིག་ཡིད་ཀྱིས་གསན་ཅིང་དད་པ་མོས་གུས་ཆེན་
པོ་བྱས་པ་དང༌། དེ་ནས་འདབ་ཆགས་རྣམས་ལ་ཆོས་གསུངས་པ་དང་། རྗེས་
སུ། བླ་མ་དྲི་མེད་དཔལ་ལྡན་ལ་ལེགས་པར་མཇལ་ནས་དེ་ལས་ཐུན་མོང་དང་
ཐུན་མོང་མ་ཡིན་པའི་གདམས་པ་དང་ལུང་བསྟན་རྣམ་པར་ཐོབ་བོ། །
དེ་ལྟར། འདབ་ཆགས་ཁུ་བྱུག་གི་རྣམ་པ་ཅན་རྒྱལ་བུ་ཆོས་ཀྱི་དགའ་བ་
མཆོག་གིས་བྱང་ཆུབ་སེམས་དཔའི་བརྟུལ་ཞུགས་ཉེ་བར་བཟུང་བ་དང་། གྲོང་
ཁྱེར་ཝ་ར་ཎ་སིའི་དགེ་འདུན་རྣམས་ཀྱིས་དད་པ་ཆེན་པོས་གདན་དྲངས་ཏེ།
གྲོང་ཁྱེར་གྱི་སྐྱེ་འགྲོ་ཀུན་ལ་ཟབ་ཡངས་ཆོས་ཀྱི་བདུད་རྩི་རྒྱ་ཆེར་བསྩལ་བ་དང་།
སྦྱོར་བ་ངན་ལ་ཧམ་སེམས་ཆེ་བའི་རྒྱལ་བུ་རྫུན་མ་ལ་གཱ་ཨཱ་ན་ཕམ་པར་མཛད་
ནས། རྒྱལ་སྲིད་ཆོས་ལ་བསྒྱུར་ཅིང་རྒྱལ་འབངས་བདེ་ལ་བཀོད་རྗེས། སླར་
ཡང་མཐའ་བྲལ་ནགས་ཚལ་དུ་གཤེགས་སོ། །
དེས་ན། སྒྲུང་གཏམ་རིང་མོ་འདི་ཉིད་ཀྱི་བསམ་བློའི་ རང་བཞིན་ནི།
རྩོམ་པ་པོས་རྩོམ་པར་དམ་བཅའ་བ་རུ། གང་ཞིག་འཁོར་བའི་གནས་ལ་སྐྱོ་བ་
རྣམས། ། སྐྱོ་ཤས་ངེས་འབྱུང་འཕེལ་བར་བྱ་བ་སོགས། ། དགོས་པ་ལྡན་ཕྱིར་



བོད་ཀྱི་ཕྱི་དར་རྩོམ་རིག
369
འཁོར་བར་འཁྱམས་སྐབས་ལས། ། མགྲིན་སྔོན་ཟླ་བར་སྐྱེས་པའི་རྟོགས་བརྗོད་
འབྲི། ། ཞེས་པ་ཡིས་མདོར་བསྟན་པ་ཡིན་ཏེ། སྤྱིར་འཇིག་རྟེན་འཁོར་བ་ནི་
ཉོན་མོངས་དུག་ལྔའི་རླབས་ཕྲེང་འཕྱོ་བའི་སྡུག་བསྔལ་གྱི་རྒྱ་མཚོ་ལྟ་བུ་ཡིན་པས་
ན། དེ་ན་ནམ་ཡང་བདེ་བ་མེད་པ་དང་། དེ་ལ་ནམ་ཡང་སྙིང་བོ་མེད་པས།
ཅི་ནས་ཀྱང་འཁོར་བ་ལ་རྒྱབ་ཀྱིས་ཕྱོགས་ཤིང་དམ་ཆོས་ལ་བློ་ཁ་ཕྱོགས་ཏེ།
བྱང་ཆུབ་སེམས་དཔའི་བརྟུལ་ཞུགས་བཟུང་ནས་གཞན་ལ་ཕན་པ་ལྷུར་ལེན་
དགོས་པ་དང་། རྒྱལ་འབངས་ཆོས་ཀྱིས་བསྐྱངས་ནས་འཇིག་རྟེན་ལ་ཞི་བདེ་
དང་ལེགས་ཚོགས་བསྐྲུན་དགོས་པ་མངོན་པར་བསྟན་པ་དེ་ཡིན་ནོ། །
གསུམ་པ། བྱ་མགྲིན་སྔོན་ཟླ་བའི་རྟོགས་བརྗོད་
ཀྱི་རྩོམ་སྟངས་ཁྱད་ཆོས།
དེ་ཡང་སྒྲུང་གཏམ་རིང་མོ་འདི་ཉིད་ཀྱི་རྩོམ་སྟངས་ཁྱད་ཆོས་རྣམ་པ་ལྔའི་
སྒོ་ནས་འཆད་པར་བྱའོ། །
གཅིག རྟོགས་བརྗོད་ཀྱི་བྱུང་རིམ་དང་ སྒྲིག་ སྟངས་ གཞན་ དང་ མི་
མཐུན་པར་ཀྱག་ཀྱོག་མང་ཞིང་གོ་རིམ་གསལ་བ་དང༌། མགོ་མཇུག་ཡོད་ཅིང་
རྒྱས་བསྡུས་འཚམ་པ་ཞིག་གོ །
གཉིས། རྩོམ་པ་པོར་བསམ་པའི་འཆར་སྒོ་ཕུན་སུམ་ཚོགས་པ་ཞིག་ལྡན་
ཏེ། རྟོགས་བརྗོད་ཁྲོད་དུ་མི་སྣ་མི་འདྲ་བ་མང་བོ་ཞིག་གི་གཟུགས་བརྙན་རྟོག་
བཟོ་བྱས་ཤིང་། མི་སྣ་རེ་རེའི་ཡིད་ཀྱི་འགྱུར་བ་སོ་སོ་ཡིན་པ་ལེགས་པར་བཀོད་
ཐོག ཡུལ་ལྗོངས་དང་ཚོགས་ར་སོགས་ཀྱི་རྣམ་པ་མི་མཐུན་པ་སྣ་ཚོགས་བཀོད་
པའང་ཕུན་སུམ་ཚོགས་པར་འདུག
གསུམ། རྟོགས་བརྗོད་ལ་རྟོག་པ་འཆར་ཡན་རིང་ལུགས་ཀྱི་སྒྱུ་རྩལ་ཁྱད་



370 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆོས་ལྡན་ཏེ། རྩོམ་པ་པོས་ཚད་མར་བཟུང་བའི་མི་སྣ་སྟེ་ཆོས་ཀྱི་དགའ་བ་ནི་
འདབ་ཆགས་ཁུ་བྱུག་གི་གཟུགས་སུ་བྱས་ཏེ་སློབ་དཔོན་སངས་འཛིན་(ནེ་ཙོ་
ཞིག)གཙོ་བྱས་པའི་འདབ་ཆགས་ཀྱི་འཁོར་མང་བོ་ཆོས་འོག་ཏུ་བཅུག་པ་དང༌།
དེ་དག་ལས་འདབ་ཆགས་སུམ་ཅུ་ལྷག་ལ་སངས་རྒྱས་ཀྱི་གོ་འཕང་ཐོབ་ཅིང་།
གཞན་བྱ་ཐམས་ཅད་ཆོས་ལ་མོས་ཤིང་ངེས་འབྱུང་གི་བསམ་པ་སྐྱེས་ནས་ཤི་བའི་
ཚེ་ནའང་། ལ་ལ་དག་པའི་ཞིང་དུ་སྐྱེས་པ་དང་། ལ་ལ་འདོད་ལྷའི་རིགས་སུ་
སྐྱེས་པ་དང་། ལ་ལར་མིའི་ལུས་རྟེན་བཟང་བོ་ཐོབ་པ་བཅས་བཀོད་ཡོད་པ་ནི།
རྩོམ་པ་པོས་འཇིག་རྟེན་འདི་ལས་འདས་པའི་འཇིག་རྟེན་གཞན་ཞིག་ལ་རེ་མོས་
བྱེད་ཕྱིར་འུད་བསྟོད་དང་སྒྲོ་འདོགས་བྱས་ནས་བྲིས་པ་ཡིན།
བཞི། རྩོམ་པ་པོ་ནི་ཕྱི་རོལ་ཡུལ་གྱི་བྱ་དངོས་ལ་དཔྱད་པར་མཁས་པ་
དང་མི་སྣ་ཞིབ་འབྲི་བྱེད་པའི་སྒྱུ་རྩལ་ལ་བྱང་བ་ཞིག་ཡིན། །
ལྔ། རྟོགས་བརྗོད་ཀྱི་རྗོད་བྱེད་ཚིག་ནི་རྒྱ་ཆེ་བའི་ངལ་རྩོལ་མི་དམངས་ཀྱི་
བློ་ཁ་དང་འཚམ་སྟེ། རྩོམ་པ་པོས་ཡང་དག་པའི་ཁ་སྐད་དང་ཡུལ་སྐད་ཀྱི་རྨང་
གཞིའི་ཐོག་ནས་གོ་སླ་བའི་གཅིག་གྱུར་གྱི་ཡིག་སྐད་ཅིག་ལས་སྣོན་བྱས་ཏེ་སྒྲུང་
གཏམ་འདི་བྲིས་པ་ཡིན་ཞིང་། མི་སྣ་སོ་སོའི་སྐད་ཆའི་བཤད་སྟངས་ཀྱང་མི་སྣ་
རང་གི་ཐོབ་ཐང་དང་། ལོ་ཚོད། རང་གཤིས། བསམ་བློ་དང་འཚམ་པར་
བྲིས་ཡོད་དོ། །



བོད་ཀྱི་ཕྱི་དར་རྩོམ་རིག
371
དོན་ཚན་བཅུ་བ། ལྷ་མོ་དབྱངས་ཅན་མའི་
བསྟོད་པ་ཨུཏྤལ་ཕྲེང་མཛེས།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
ཐུའུ་བཀྭན་བློ་བཟང་ཆོས་ཀྱི་ཉི་མ་མཆོག་ནི་ཕོ་རོད་ལ་གྲུའི་ཕྱོགས་ཕུན་
ཚོགས་ལུང་བར་པྲ་སྟིའི་རིགས་སུ་ཡབ་དཔུང་སྐྱབས་རྒྱལ་དང་ཡུམ་བ་རི་བཟའ་
ཆོས་མཚོ་སྐྱིད་གཉིས་ཀྱི་སྲས་སུ་སྤྱི་ལོ་1737ལོར་བཀྲ་ཤིས་པའི་ལྟས་དང་བཅས་
པར་སྐུ་འཁྲུངས་པ་དང༌། དགུང་ལོ་དྲུག་བཞེས་པའི་ཆུ་ཁྱི་ལོར་སྐུ་གོང་མ་ངག་
དབང་ཆོས་ཀྱི་རྒྱ་མཚོའི་ཁྲི་ལ་ལེགས་པར་བཀོད། བདེ་དགུ་ངག་དབང་དགེ་
ལེགས་རྒྱ་མཚོའི་དྲུང་དུ་དགེ་བསྙེན་བསྒྲུབས། དམར་གཙང་དཔོན་ཆུང་བློ་
བཟང་ཆོས་འཛིན་ལས་ཡི་གེ་འབྲི་ཀློག་ལེགས་པར་བསླབས། དགུང་ལོ་བཅུ་
གཅིག་པ་སྤྱི་ལོ་1747ལོར་སུམ་པ་མཁན་ཆེན་ཡེ་ཤེས་དཔལ་འབྱོར་ལས་རབ་ཏུ་
བྱུང་། དེ་ནས་དགོན་ལུང་བྱམས་པ་གླིང་གི་ཆོས་གྲྭར་ཞུགས་ཏེ། སྐྱེས་སྦྱངས་
ཀྱི་མཁྱེན་རབ་ཐོགས་པ་མེད་པའི་སྟེང་དུ་གུས་རྟག་སྦྱོར་བའི་བརྩོན་པ་ཆེན་པོས་
གསན་སྦྱོང་དཔྱིས་ཕྱིན་པར་མཛད་པས། རྣམ་དཔྱོད་ཀྱི་རྩལ་ཀུན་ནས་རྒྱས་
པར་གྱུར། དགུང་ལོ་བཅུ་གསུམ་པའི་སྟེང་ལྕང་སྐྱ་རིན་པོ་ཆེ་རོལ་བའི་རྡོ་རྗེ་
ལས་དགེ་ཚུལ་བསྒྲུབས། སྤྱི་ལོ་1755ལོར་དབུས་གཙང་ཆོས་ཀྱི་མདུན་སར་
ཕེབས་ནས་ འབྲས་ སྤུངས་ སྒོ་ མང་ ཆོས་ གྲྭར་ ཞུགས་ པ་ དང་། ཀུན་མཁྱེན་
འཇིགས་མེད་དབང་བོ་ལས་ལུང་ཆོས་མན་ངག་མཐའ་ཡས་བ་གསན། ཕུར་བུ་



372 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཅོག་ཏུ་བླ་མ་བྱམས་པ་རིན་པོ་ཆེ་ལས་འཇམ་དབྱངས་ཞལ་ལུང་དང་བདེ་ལམ་
གྱི་ཟབ་ཁྲིད། བདེ་གསང་འཇིགས་གསུམ་གྱི་བསྐྱེད་རྫོགས་ཀྱི་ཁྲིད་རེས་མོས་
གནང་བ་ལེགས་པར་གསན་ཞིང་། དགུང་ལོ་ཉེར་གཅིག་པ་སྤྱི་ལོ་1757ལོར་རྗེ་
དེ་ལས་བསྙེན་རྫོགས་བསྒྲུབས། ལོ་དེར་ལྕང་སྐྱ་རིན་པོ་ཆེ་དབུས་སུ་ཕེབས་པ་
ལས་བཀའ་ཆོས་རྒྱ་ཆེ་བ་གསན། གཞན་ཡང་པཎ་ཆེན་དཔལ་ལྡན་ཡེ་ཤེས་
དང་། སྟག་ཕུ་བཞད་པའི་རྡོ་རྗེ། འབྲུ་ལ་མཁན་ཆེན་ཡེ་ཤེས་བསྟན་པའི་སྒྲོན་
མེ། བ་རི་ངག་དབང་དོན་གྲུབ་སོགས་མཁས་པ་མང་བོ་ལས་མདོ་སྔགས་རིག་
གནས་གསན་སྦྱོང་ཕུལ་ཕྱིན་མཛད། དགུང་ལོ་ཉེར་གསུམ་པ་ས་ཡོས་ལོར་ཞྭ་ལུ་
དགོན་པའི་མཁན་པོར་བསྐོས། ས་སྐྱ་བདག་ཆེན་རྡོ་རྗེ་འཆང་ཀུན་དགའ་བློ་
གྲོས་ལས་ཟབ་ཆོས་མང་དུ་གསན། དགུང་ལོ་ཉེར་ལྔ་བ་སྤྱི་ལོ་1761ལོར་མདོ་
སྨད་དུ་ཕེབས་ཤིང༌། སུམ་པ་མཁན་ཆེན་སོགས་བླ་སློབ་ཀྱི་ཐུགས་བཞེད་ལྟར་
དགོན་ལུང་ གི་ ཁྲིར་ བཞུགས། སྤྱི་ ལོ་ 1767ལོར་ འཇམ་ དབྱངས་ གོང་ མའི་
བཀའ་བཞིན་རྒྱ་ནག་པེ་ཅིན་དུ་ཕེབས་ནས། དཔོན་དམངས་ལ་བཀའ་ཆོས་
གནང་། གོང་མ་ཆེན་པོས་རྗེ་འདི་ཉིད་ལ་ཧོ་ཐོག་ཐུའི་གོ་ས་དང་ཆན་ཞིའི་ལུང་
ལས་གནང༌། བསྟན་པ་དང་འགྲོ་བའི་འཕྲིན་ལས་ཀྱིས་ས་སྟེང་ཁྱབ། དགུང་
ལོ་སོ་གཉིས་པའི་སྟེང་རང་དགོན་དུ་ཕེབས། ཆུ་སྦྲུལ་ལོར་སླར་ཡང་གོང་མའི་
བཀའ་བཞིན་པེ་ཅིན་དུ་ཕེབས། འཆད་རྩོད་རྩོམ་གསུམ་གྱིས་བསྟན་འགྲོའི་
མཛད་འཕྲིན་རྒྱ་ཆེན་པོ་བསྒྲུབས། སྐུ་ཚེ་སྨད་དུ་གོང་མ་ལ་དགོངས་པ་ཞུས་ཏེ་
མདོ་སྨད་དུ་ཕེབས་པ་དང་། དགུང་ལོ་ང་གསུམ་པ་སྤྱི་ལོ་1789ལོར་སྐུ་འབུམ་
བྱམས་པ་གླིང་གི་ཁྲིར་བཞུགས། དགེ་འདུན་བགྲེས་གཞོན་ཀུན་ལ་བཀའ་ཆོས་
རྒྱ་ཆེར་གསུངས་པས་བསྟན་འཛིན་རྣམས་ཀྱིས་གང་གསུངས་གུས་པས་དང་
བླངས་ཀྱིས་འཆད་ཉན་ཡར་ཟླ་བཞིན་ རྒྱས་པར་གྱུར་པ་དང་། ཆོས་སྲིད་ཀྱི་
བཀའ་དྲིན་ཚད་མེད་པས་བསྐྱངས་པ་བསམ་གྱིས་མི་ཁྱབ། དགུང་ལོ་རེ་དྲུག་
བཞེས་པ་རབ་བྱུང་བཅུ་གསུམ་པའི་ཆུ་ཁྱི་སྟེ་སྤྱི་ལོ་1802ལོར་སྐུ་གཤེགས་པ་



བོད་ཀྱི་ཕྱི་དར་རྩོམ་རིག
373
དང་། གསུང་རྩོམ་པོད་བཅོ་ལྔ་བཞུགས་སོ། །
གཉིས་པ། འཕགས་མ་དབྱངས་ཅན་མ་ལ་བསྟོད་པ་
ཨུཏྤལ་ཕྲེང་མཛེས་དང་དེའི་བརྗོད་དོན།
ན་མོ་སྭ་ར་སྭ་ སྟེ་ཡ། དགེ་ལེགས་ཚོགས་གཉིས་བྱེད་པོས་ཉེར་བསྐྲུན་
པའི། ། གང༌ སྐུའི་དཀྱིལ་འཁོར་རྒྱས་ པའི་ གཟི་བྱིན་གྱིས། ། སྙིང་ལ་ ཕུན་
ཚོགས་དངོས་བརྒྱ་སྟེར་བའི་དཔལ། ། དབྱངས་ཀྱི་རྒྱལ་མོ་དེང་འདིར་སྙིང་
དབུས་བཞུགས། ། ཀུན་གྱི་མཛེས་སྡུག་བསྡུས་ནས་བདག་གིར་བྱས། ། དྲག་
པོའི་ གཙུག་ རྒྱན་ བརྐུས་ ནས་ གདན་ དུ་ བཏིང་། ། བློ་ གསལ་ གཞོན་ ནུར་
འགྲོགས་པའི་བག་ཡངས་ཅན། ། ཚངས་པའི་བུ་མོ་ཁྱོད་ལ་ཞེ་ནས་ཁྲེལ། །
ཆགས་བྲལ་རྣམས་ཀྱང་དཀའ་ཐུབ་འཇིགས་བྱེད་པའི། ། མཆོག་གི་ལང་ཚོ་
འཆང་བ་དེས་ཆོག་གི ། རྒྱུད་སྟོང་དབྱངས་དང་བསྡེབས་པའི་སྙན་འཇེབས་
ཀླུ། ། འདི་ཡིས་ལྷག་པར་ཡ་མཚན་གྱུར་པ་ཅི། ། རབ་རྒྱས་དྲི་མེད་ཞལ་གྱི་
དཀྱིལ་འཁོར་མཆོག ། མཐོང་བ་ཙམ་གྱིས་ཀུན་ཡིད་འཕྲོག་བྱེད་ན། ། དཀྱུས་
རིང་ཟུར་མིག་ལྕགས་ཀྱུས་བློ་གསལ་ གྱི། ། སྙིང་ལ་འདེབས་པའི་བསླུ་བྲིད་
འདིས་ཅི་བྱ། ། གཙང་ཞིང་དག་པའི་དྲི་མེད་སྐུ་མཆོག་ནི། ། ལང་ཚོ་གསར་
བའི་རྒྱན་ གྱིས་ སྡུད་ བཞིན་ དུ། ། སྣ་ ཚོགས་ རྒྱན་ དང་ དར་ ཟབ་ ན་ བཟའ་
ཡིས། ། ཀླུབས་འདིའི་མཛེས་ཆོས་ཁྱད་པར་གྱུར་པ་གང་། ། ཤེལ་དཀར་ལྷུན་
པོའི་དཔལ་འཆང་སྐུའི་ལང་ཚོས། ། ས་གསུམ་ཀུན་དགར་བྱེད་པ་དེས་ཆོག་གི་
། ཟླ་བའི་གདོང་ལ་ཨུཏྤལ་མིག་བཀོད་དེ། ། ལྷག་པར་ཡིད་འཕྲོག་བརྟུལ་
ཞུགས་བསྟེན་ཅི་དགོས། ། གང་ཐུགས་འགྲོ་ལ་རྗེས་སུ་ཆགས་པ་ཡིས། ། ཟུག་
ཇུས་གདུང་བས་སྐུ་ཡི་ཁ་དོག་ཀྱང་། ། ཅུང་ཟད་དམར་བའི་མདངས་དང་



374
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འདྲེས་པ་ནི། ། པད་དཀར་གསར་བའི་དཔལ་ལ་ཅོ་འདྲིར་གྱུར། ། དཀའ་
ཐུབ་ལ་གནས་དྲང་སྲོང་རྒན་པོ་འགའ། ། གང་སྐུའི་མཛེས་སྡུག་དཔལ་གྱིས་
ཡིད་ཕྲོགས་ཏེ། ། གནམ་སྔོན་ཞུན་མར་འཁྱིལ་འདྲའི་མཚོ་འགྲམ་དུ། ། ལྷགས་
ཏེ་བསམ་ གཏན་ སྒོམ་ པའི་ རྫུ་ ལ་ བརྟེན། ། ལྷ་ ཀླུ་ དྲི་ ཟའི་ ན་ཆུང་ དུ་ མའི་
ཚོགས། ། ཁྱོད་ལ་འགྲན་ཕྱིར་དྲུང་དུ་ཉེར་ལྷགས་ཀྱང་། ། ཆ་ཙམ་ཞིག་ཀྱང་
འགྲན་པར་མ་བཟོད་ནས། ། སྣ་ཚོགས་མཆོད་སྤྲིན་སྤྲོ་བའི་ཟོལ་ལ་བརྟེན། །
དེ་ཚེ་སྣ་ཚོགས་མེ་ཏོག་གཞོན་ནུ་རྣམས། ། དགའ་བའི་འཛུམ་དཀར་ཉེ་བར་
སྟོན་བཞིན་དུ། ། སེའུ་འབྲུ་དཀར་བོ་སོ་ཡི་ཕྲེང་བ་དག ། དེ་དག་རྣམས་ལ་
འཕྱ་བའི་ཚུལ་དུ་རྒོད། ། ཡིད་བཞིན་རྒྱ་མཚོར་འཁྱིལ་བའི་རླབས་ཀྱི་ཕྲེང་། །
འཕྱུར་ལས་སྙན་ཚིག་རོལ་མོ་ཉེར་སྒྲོགས་དང་། ། ལྷན་ཅིག་མགྲིན་པའི་རྫ་རྔ་
ཁྲོལ་བ་ཡི། ། སྣ་ཚོགས་འདབ་ཆགས་འཕུར་ལྡིང་གར་གྱིས་རོལ། ། གང་སྐུའི་
འོད་དཀར་ཟེར་གྱིས་བྲན་པ་ལས། ། སྙིང་ལ་བསིལ་བའི་དངོས་པོ་ཉེར་ཐོག་
པའི། ། གངས་རིའི་དུམ་བུ་ལྟ་བུའི་གཉིས་འཐུང་ཁྱུ། ། སྔོ་ལྗང་ནེའུ་གསིང་
ངོགས་སུ་འཆགས་ཤིང་རོལ། ། ཚོགས་གཉིས་ཟོང་གིས་ཉོས་པའི་སྐུ་གསུམ་
གྱི། ། མ་སྨད་ཡོན་ཏན་ནོར་བུའི་བང་མཛོད་ལས། ། ཉིན་བཞིན་ཆོས་ཀྱི་
དགའ་སྟོན་ འབུམ་ འགྱེད་ པས། ། ཁྱོད་ ནི་ བློ་ གསལ་ ཡོངས་ ཀྱི་ བཤེས་ སུ་
གྱུར། ། འདི་ན་ལོངས་སྤྱོད་དཔལ་ཐོབ་ཐ་མལ་བ། ། དེས་ཀྱང་འཕོངས་པ་ཉེ་
བར་སྐྱོབ་མཐོང་ན། ། དངོས་གྲུབ་གཏེར་གྱུར་ཁྱོད་འདྲའི་བྱིན་རླབས་ཀྱི། །
ཆ་ཙམ་བདག་ལ་བསྐྲུན་ན་ཅིས་མ་ལེགས། ། དེ་ཕྱིར་སྨྲ་མཁས་དྲན་གསལ་བློ་རྣོ་
ཞིང༌། །གཏུགས་པ་མེད་པའི་ཤེས་རབ་དཔལ་ཐོབ་ནས། ། ཐོས་བསམ་སྒོམ་
པའི་ཐེམ་སྐས་ལ་འཛེགས་ཏེ། ། སྐུ་གསུམ་ཁང་བཟང་མཆོག་ཏུ་བགྲོད་པར་
མཛོད། ། ཕ་རོལ་སྨྲ་ངན་དཔུང་ལ་རྒོལ་བའི་ཚེ། ། ཐལ་འགྱུར་གཏན་ཚིགས་
མཚོན་ཆའི་འཁོར་ལོ་ཅན། ། ལུང་རིགས་གཉིས་སུ་འཐུད་པའི་དཔལ་གྲུབ་
ནས། ། ཕྱོགས་ལས་རྣམ་པར་རྒྱལ་བ་ཐོབ་པར་མཛོད། ། མཁས་མང་མདུན་



བོད་ཀྱི་ཕྱི་དར་རྩོམ་རིག
375
སར་གཞུང་ལུགས་འཆད་པའི་ཚེ། ། སྐྱོན་བྲལ་ལེགས་པར་བཤད་པས་ཀུན་གྱི་
ཡིད། ། དབང་མེད་ཕྲོགས་ཏེ་གྲགས་སྙན་བ་དག་མཆོག ། ཕྱོགས་ཀུན་མངོན་
པར་སྒྲེང་བའི་མཐུ་གྲུབ་མཛོད། ། སྙན་དངགས་རྩོམ་ལ་ཉེ་བར་ཞུགས་པ་
ན། ། དོན་ ཟབ་ཚིག་སྙན་ཀུན་གྱི་ཡིད་ཚིམ་ པའི། ། ལེགས་བཤད་ཨུཏྤལ་
གསར་བའི་དགའ་སྟོན་གྱིས། ། བློ་ལྡན་བུང་བ་འགུགས་ལ་ཟླ་མེད་མཛོད། །
འཇིག་རྟེན་དབང་ཕྱུག་ཞལ་གྱི་ཆུ་མཚོ་ལས། ། ལེགས་འཁྲུངས་ངང་བའི་བུ་མོ་
དབྱངས་ཅན་མ། ། ཅུང་ཟད་བསྟོད་པའི་བསོད་ནམས་རྒྱ་མཚོ་ལས། ། སྐུ་
གསུམ་རླབས་ཀྱི་ཕྲེང་བ་འཕྱུར་བར་ཤོག །
ཅེས་བཙུན་གཟུགས་བློ་བཟང་ཆོས་ཀྱི་ཉི་མས་ལེགས་བཤད་སྒྲོགས་པའི་
དགའ་ཚལ་འབྲས་སྤུངས་སུ་སྦྱར་བའོ། །
གསུམ་པ། བསྟོད་པ་ཨུཏྤལ་ཕྲེང་མཛེས་
ཀྱི་བསམ་བློའི་ནང་དོན།
དེ་ཡང་སྒྲ་དབྱངས་ལྷ་མོ་དབྱངས་ཅན་མ་སྐུ་མདོག་དཀར་མོ་ཞལ་གཅིག་
ཕྱག་གཉིས་པ། སྐྱིལ་ཀྲུང་ཕྱེད་པ་ཙོག་པུའི་བཞུགས་སྟངས་ཅན་དང༌། ཞལ་
རས་ཟླ་བ་ཉ་གང་བ་ལྟ་བུ་དང་། ཨུཏྤལ་ལྟར་བཀྲ་བའི་སྤྱན་ཟུང་གཡོ་བས་
མཛེས་པ། ཕྱག་གཡོན་པས་བཻཌཱུརྱའི་རྒྱུད་མངས་འཛིན་ཅིང༌། ། གཡས་པའི་
ཕྱག་སོར་ གྱི་འདུ་བྱེད་ཀྱིས་བསྐུལ་བས་སྒྲ་དབྱངས་རྒྱ་མཚོ་མངོན་པར་སྒྲུབ་
པ། ། བུང་བ་ལྟར་གནག་པའི་སྐྲ་ཚོགས་ཕྱེད་ལྟག་པར་བཅིངས་ཤིང་། ། ཕྱེད་
སིལ་བུར་གྲོལ་བས་སྐུ་སྟོད་ཁེབས་པ། ། པདྨ་དཀར་པོའི་ཐོད་བཅིངས་པ་དང་།
རིན་པོ་ཆེ་སྣ་ཚོགས་པས་སྐྲའི་ཟར་བུ་མཛེས་པ། བཅུ་དྲུག་ལོན་པའི་ལང་ཚོ་
ཅན། ནུ་འབུར་མཐོ་ལ་རྒྱས་པ། སྐེད་སྐབས་ཕྲ་ཞིང་སྒེག་ལ་འཛུམ་པའི་



376
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཉམས་འགྱུར་ཅན། ལྷ་རྫས་ཀྱི་སྟོད་གཡོགས་དཀར་པོ་དང༌། སྨད་གཡོགས་
དབང་བོའི་གཞུ་ལྟར་བཀྲ་བའི་ལྷབ་ལྷུབ་གཡོ་བ། ནོར་བུ་རིན་པོ་ཆེའི་རྒྱན་དུ་
མས་རྣམ་ པར་ བརྒྱན་ པ་ནི། གཙུག་ གི་ནོར་བུ། སྙན་རྒྱན། མགུལ་རྒྱན།
ཕྱག་གདུབ། སོར་གདུབ། སྐ་རགས། དོ་ཤལ། སེ་མོ་དོ། གཡེར་ཁའི་ཕྲེང་
བ་ལ་སོགས་པས་བརྒྱན་པའོ། །
ལྷ་མོ་འདི་ཉིད་ཡོངས་གྲགས་སུ་འཇིག་རྟེན་འདི་ཆགས་ནས་མི་རིང་བ་
རྫོགས་ལྡན་ཐོག་མའི་དུས་སུ་རི་རབ་ཀྱི་ལྷོ་ཕྱོགས་རྒྱ་མཚོ་ཆེན་པོ་བདུད་རྩིའི་
རང་བཞིན་དུ་གནས་པ་ལ། ཕྱོགས་ཀུན་ནས་རླུང་གི་བཀོད་པ་མཐའ་ཡས་པ་
ལངས་ཏེ། དེས་རྒྱ་མཚོའི་རྦ་རླབས་རྣམ་པ་དུ་མར་གཡོས་ པ་ལས་སྲིད་པ་
གསུམ་གྱི་བརྟན་ གཡོས་ སྒྲ་སྐད་ ཐམས་ ཅད་ སྙན་ ཅིང་ འཇེབས་ པར་ གནས་
སོ། ། དེའི་ཚེ་ཚངས་པ་ཆེན་པོ་མི་འཆི་བ་ཞེས་པའི་གྲོང་ཁྱེར་ན་སྤྱོད་པས་སྒྲ་དེ་
གསན་ནས་ལོ་སྟོང་ཕྲག་གི་བར་དུ་རྒྱ་མཚོ་གཡོ་བར་བལྟས་ཤིང༌། སྒྲ་དེ་ལས་
དགའ་བའི་རོ་ཉམས་སུ་མྱོང་ངོ༌། ། དེའི་ཚེ་སྲིད་པ་གསུམ་གྱི་སྙན་འཇེབས་སྒྲ་
དབྱངས་ཐམས་ཅད་འདུས་པ་ ལས། འཇོ་སྒེག་མཛེས་སྡུག་གི་ཆ་ཡོངས་སུ་
རྫོགས་པའི་ས་གསུམ་ན་འགྲན་ཟླ་དང་བྲལ་བའི་ལྷ་མོ་འདི་བྱུང་བ་ཡིན་ནོ། །
ཞེས་རིག་བྱེད་ཀྱི་གཏམ་རྒྱུད་དུ་གྲགས་ལ། ནང་པའི་ལུགས་ལ་འཕགས་པ་སྤྱན་
རས་གཟིགས་ཀྱི་མཆེ་བ་ལས་སྤྲུལ་བར་བཞེད་ཅིང་། རྒྱ་གར་དུ་ཕྱི་ནང་ཐུན་
མོང་གི་ལྷར་གསུངས་ཏེ་ཐུན་མོང་རིག་གནས་སྐབས་ཀྱི་གཏམ་རྒྱུད་དུ་ངེས།
དོན་ལ་རྗེ་བཙུན་འཇམ་པའི་དབྱངས་ཀྱི་ཡུམ་དང༌། སངས་རྒྱས་ཐམས་ཅད་ཀྱི་
ཐུགས་ཤེས་རབ་མྱུར་བའི་ཡེ་ཤེས་ལྷའི་རྣམ་པར་སྤྲུལ་བ་དང་། རྒྱལ་བ་ཡུམ་
ཆེན་མོའི་འཕྲིན་ལས་ལྷར་ཤར་བ་ཡིན་པར་གསུངས། ཐུན་མོང་ལྟར་ལྷ་མོ་འདི་
ཉིད་བསྟེན་པ་ལ་ནོར་རྒྱུན་མ་ཡང་བསྟེན་དགོས་པ་དྲི་ཟའི་རྒྱལ་པོ་དམ་བུ་རའི་
ལོ་རྒྱུས་སུ་བྱུང་བ་ལྟར་རོ། །
བསྟོད་པ་འདི་ཉིད་ཀྱི་བསམ་བློའི་ནང་དོན་ནི། རྩོམ་ པ་པོས་ ལྷ་ མོ་



བོད་ཀྱི་ཕྱི་དར་རྩོམ་རིག
377
དབྱངས་ཅན་མའི་ སྐུ་ གསུང་ ཐུགས་ གསུམ་ ཀྱི་ཡོན་ ཏན་ ལ་ བསྔགས་བརྗོད་
མཛད་པ་དང་། མཇུག་མཐར། དེ་ཕྱིར་སྨྲ་མཁས་དྲན་གསལ་བློ་རྣོ་ཞིང་། །
གཏུགས་པ་མེད་པའི་ཤེས་རབ་དཔལ་ཐོག་ནས། ། ཐོས་བསམ་སྒོམ་པའི་ཐེམ་
སྐས་ལ་འཛེགས་ཏེ། སྐུ་གསུམ་ཁང་བཟང་མཆོག་ཏུ་བགྲོད་པར་མཛོད། ། ཕ་
རོལ་སྨྲ་ངན་དཔུང་ལ་རྒོལ་བའི་ཚེ། ། ཐལ་འགྱུར་གཏན་ཚིགས་མཚོན་ཆའི་
འཁོར་ལོ་ཅན། ། ལུང་རིགས་གཉིས་སུ་འཐུང་བའི་དཔལ་གྲུབ་ནས། ། ཕྱོགས་
ལས་རྣམ་པར་རྒྱལ་ བ་ ཐོབ་ པར་ མཛོད། ། མཁས་མང་མདུན་སར་ གཞུང་
ལུགས་འཆད་པའི་ཚེ། ། སྐྱོན་བྲལ་ལེགས་པར་བཤད་པས་ཀུན་གྱི་ཡིད། །
དབང་མེད་འཕྲོགས་ཏེ་གྲགས་སྙན་བ་དན་མཆོག ། ཕྱོགས་ཀུན་མངོན་པར་
སྒྲེང་བའི་མཐུ་གྲུབ་མཛོད། ། སྙན་དངགས་རྩོམ་ལ་ཉེ་བར་ཞུགས་པ་ན། །
དོན་ཟབ་ཚིག་སྙན་ཀུན་གྱི་ཡིད་ཚིམ་པའི། ། ལེགས་བཤད་ཨུཏྤལ་གསར་བའི་
དགའ་སྟོན་གྱིས། ། བློ་ལྡན་བུང་བ་འགུགས་ལ་ཟླ་མེད་མཛོད། ། ཅེས་ལེགས་
པར་བསྟན་པ་དེ་ཡིན་ནོ། །
བཞི་བ། བསྟོད་པ་ཨུཏྤལ་ཕྲེང་མཛེས་ཀྱི་སྒྱུ་རྩལ་ཁྱད་ཆོས།
དེ་ཡང་ཐུའུ་བཀྭན་བློ་བཟང་ཆོས་ཀྱི་ཉི་མ་མཆོག་ནི་ཆེས་ཕུལ་དུ་བྱུང་བའི་
སྙན་ངག་མཁན་ཞིག་ཀྱང་ཡིན་ཏེ། ཁོང་ཉིད་ཀྱིས་ལེགས་པར་བརྩམས་པའི་
བསྟོད་པ་དང་། རྟོགས་བརྗོད། འཕྲིན་ཡིག་སོགས་སྙན་ངག་གི་བརྗོད་བྱ་ཕུན་
སུམ་ཚོགས་ཤིང་རྗོད་བྱེད་ལ་ཉམས་འགྱུར་རྫོགས་པས་ན། གངས་ཅན་རྩོམ་
རིག་ལོ་ རྒྱུས་ ཁྲོད་ ན་ནམ་ ཡང་ ཁྱད་ དུ་ འཕགས་ པའི་ སྒྱུ་རྩལ་ གྱི་ འོད་ སྣང་
འཕྲོའོ། །ཨུཏྤལ་ཕྲེང་མཛེས་ཞེས་བྱ་བ་ནི་ལྷ་མོ་དབྱངས་ཅན་མའི་བསྟོད་པ་
རྨད་དུ་བྱུང་ལ་ཐུན་མོང་མ་ཡིན་པ་ཞིག་ཡིན་ཕྱིར། དེ་ལ་སྒྱུ་རྩལ་གྱི་ཁྱད་ཆོས་



378 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
འདི་དག་ལྡན་པ་ཡིན་ནོ། །
༡. རབ་རྟོག་སོགས་སྙན་ངག་གི་རྒྱུན་གྱིས་རྣམ་པར་བརྒྱན་པས་ན་སྙན་
ངག་ལ་མཛེས་པའི་ཉམས་འགྱུར་ཀུན་ནས་ཐོན་པ་དང་།
༢. སྙན་ཚིག་ལ་སྙན་ཞིང་འཇེབས་པ་དང༌། ཁ་ཚིག་གསལ་བ། དག་
ཆ་ཐོན་པ་སོགས་ཁྱད་ཆོས་རྣམ་པར་རྫོགས་པས་ན་གོ་བདེ་ཞིང་ཡིད་ལ་འཐད་
པ་དང་། །
༣. ལྷ་མོ་དབྱངས་ཅན་མའི་སྐུ་བྱད་དང་ཉམས་སྟབས་ནི་གསོན་ཉམས་
ལྡན་ལ་མཛེས་སྡུག་རྫོགས་པར་འབྲི་བཞེངས་མཛད་པས་ན་ཡིད་ལ་ཟད་པ་མེད་
པའི་དང་བ་དང་མཛེས་སྣང་སྐྱེད་པར་བྱེད་པའོ། །



བོད་ཀྱི་ཕྱི་དར་རྩོམ་རིག
379
379
དོན་ཚན་བཅུ་བ། རྗེ་བཙུན་ཤེས་རབ་རྒྱ་མཚོའི་སྙན་རྩོམ།
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
གངས་ཅན་མཁས་ པའི་ ཁྱུ་ མཆོག་ དགེ་ བའི་ བཤེས་ གཉེན་ཆེན་ པོ་ རྗེ་
བཙུན་ཤེས་རབ་རྒྱ་མཚོ་ནི། མདོ་ཁམས་སྨད་ཀྱི་ཆར་གཏོགས་པ་བཀྲ་ཤིས་པའི་
གནས་རྡོ་སྦིས་གསེར་མོ་ལྗོངས་ཞེས་གྲགས་པའི་ཡུལ་གྱི་ཁོངས་གཏོགས། ཧོར་
གྲོ་བ་ཞེས་འབོད་པའི་གྲོང་སྡེ་དེར་ཡབ་ལྷ་ལུང་སྐྱབས་དང༌། ཡུམ་ལྷ་ལུང་སྐྱིད་
གཉིས་ཀྱི་སྲས་སུ་རབ་བྱུང་བཅོ་ལྔ་བའི་ཤིང་ཕོ་སྤྲེལ་གྱི་ལོ་(སྤྱི་ལོ1884)ལ་སྐུ་
བལྟམས།
དགུང་ལོ་ལྔའི་ཚེ་སྒོ་མང་དགེ་བཤེས་ལྷ་རམས་པ་ནོར་བུ་རིན་པོ་ཆེའི་དྲུང་
ནས་རབ་ཏུ་བྱུང་ཞིང་དགེ་ཚུལ་གྱི་སྡོམ་པ་ལེགས་པར་བཞེས་ཏེ། དགེ་ལྡན་
འཕེལ་རྒྱས་ གླིང་རྡོ་སྦིས་གྲྭ་ཚང་གི་ཆོས་སྒོར་ཞུགས་ནས་ཡི་གེ་སྦྱོར་ཀློག་ལ་
སྦྱངས་པ་ལེགས་པར་མཛད། །
དགུང་ལོ་བཅུ་དྲུག་གི་སྟོན་ཁར་ཆོས་སྡེ་ཆེན་པོ་བླ་བྲང་བཀྲ་ཤིས་འཁྱིལ་ཀྱི་
ཆོས་གྲྭར་ཞུགས་ཏེ་སློབ་གཉེར་ལ་ཉིན་མཚན་སྦྲེལ་བའི་བརྩོན་པ་ཆེན་པོ་གནང་
ཞིང་། སྐབས་ དེར་ བསེ་ བསྡུས་ གྲྭ་ དང་། བློ་རྟགས་ མཐའ་ དཔྱོད་ གཉིས།
འགྲེལ་བ་དོན་གསལ། རྒྱན་འཇུག་གཉིས་དང་བཅས་ཚོགས་རྒྱུགས་སུ་ཕུལ་བ་
དང་། ལོ་དེའི་དགུན་ཆོས་ཆེན་མོར་དམིགས་བསལ་གྱིས་འཛིན་གྲྭ་གོང་དུ་སྤར་
བ་སོགས་ཀྱིས་གྲྭ་བ་རྒན་གཞོན་ཀུན་ངོ་མཚར་བའི་དོན་མང་བོ་བྱུང༌། ཨ་ཁུ་
གུང་ཐང་བློ་གྲོས་དང་ཀུན་མཁྱེན་འཇམ་དབྱངས་བཞད་པ་སྐུ་ཕྲེང་བཞི་བ་



380
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
བསྐལ་བཟང་ཐུབ་བསྟན་དབང་ཕྱུག་སོགས་སྡེ་སྣོད་འཛིན་པའི་བླ་མ་དུ་མ་
བསྟེན་པ་དང་། ཁྱད་པར་དུ་ཨ་ཁུ་གུང་ཐང་བློ་གྲོས་ཚང་གི་མདུན་ནས་དགེ་
སློང་གི་སྡོམ་པ་ཡང་དག་པར་མནོས། རྗེ་བཙུན་ཤེས་རབ་རྒྱ་མཚོ་ཁོང་ནི་སྐུ་ཚེ་
འདིར་སྡོམ་གསུམ་གྱི་བཅས་མཚམས་ཕྲ་རགས་གང་གི་ཐད་ལ་ཉེས་ལྟུང་གི་དྲི་
མས་གཞར་ཡང་མ་གོས་པའི་ཚུལ་ཁྲིམས་ཀྱི་ཕུང་བོ་མཐར་ཕྱིན་པར་མཛད་པའི་
འདུལ་བ་འཛིན་པ་ཆེན་པོ་ཞིག་ཡིན་ནོ། །
དགུང་ལོ་ཉེར་གཅིག་གི་ཚེ། ཁོང་ལྷ་སར་ཕེབས་ཏེ་འབྲས་སྤུངས་སྒོ་མང་
གྲྭ་ཚང་གི་ཆོས་སྒོར་ཞུགས་ཤིང་མཁས་པའི་དབང་བོ་མཆོག་གྲུབ་དཀར་བོ་དང་།
བླ་མ་འབུལ་སྡུད་རིན་པོ་ཆེ་བློ་བཟང་ཡེ་ཤེས་བསྟན་པའི་རྒྱལ་མཚན་དཔལ་
བཟང་བོ་སོགས་དགེ་བའི་བཤེས་གཉེན་བཅུ་ཕྲག་གསུམ་ལྷག་སྤྱི་བོའི་ཅོད་པན་
དུ་བསྟེན་ཏེ་རིག་པའི་གནས་མཐའ་དག་དང་མདོ་སྔགས་ཀྱི་གཞུང་ལུགས་རྒྱུ་
མཚོ་ལྟ་བུ་ལ་ཐོས་བསམ་མཐར་ཕྱིན་པར་མཛད་ནས་འཆད་རྩོད་རྩོམ་གསུམ་
དང༌། མཁས་བཙུན་བཟང་གསུམ་གྱི་ཡོན་ཏན་ལ་མངའ་བརྙེས་ཤིང་སྒོ་ཐམས་
ཅད་ནས་ འགྲན་ པའི་ ཟླ་ དང་ བྲལ་ བའི་ མཁས་ པའི་ གོ་ འཕང་ མཐོན་ པོར་
གཤེགས། དེའི་ཚེ་ཁོང་གིས་ལེགས་བཤད་སྙིང་བོ་སོགས་ཉིན་རེར་ཤོག་ གུ་
མདའ་ཚད་མ་བདུན་རེ་ཆག་མེད་དུ་བློ་འཛིན་གནང་ནས་གཞུང་པོ་ཏི་མང་བོ་
ཐུགས་ལ་བྱང་བར་མཛད། །
དགུང་ལོ་སོ་གསུམ་གྱི་སྟེང་དམིགས་བསལ་གྱིས་ལྷ་རམས་པ་འཕར་མའི་
མིང་བཏགས་བྱུང་བ་དང་། ནོར་བུ་གླིང་གའི་རྩོད་རྒྱུགས་ཀྱི་སྐབས་སུ་ཨང་
དང་པོ་བྱུང་བ། རྩེ་གཟིམས་ཆུང་དུ་ཚོགས་ལངས་དམིགས་བསལ་ཅན་གནང་
བ་སོགས་ཡ་མཚན་པའི་མཛད་བཟང་མང་བོ་གྲུབ། ལོ་དེའི་སྨོན་ལམ་ཉི་ཤུ་
བཞིའི་ཉིན་ནོར་བུ་གླིང་གར་གཞུང་གི་སྐུ་དྲག་སེར་སྐྱ་ཚང་འཛོམས་ཀྱི་དབུས་སུ་
རྩེ་དྲུང་ཡིག་ཆེན་མོ་ཆོས་དར་ལགས་ནས་ལྷ་རམས་པའི་དམ་བཅའ་ཨང་གྲངས་
ཀྱི་རིམ་པ་སྒྲིག་སྐབས། རྒྱལ་དབང་ཐམས་ཅད་མཁྱེན་པའི་བཀའ་ལུང་ལྟར་



བོད་ཀྱི་ཕྱི་དར་རྩོམ་རིག
381
རིག་པའི་གནས་ལྔ་ལ་མཁས་པའི་ཨང་དང་པོ་ནི་འབྲས་སྤུངས་སྒོ་མང་ཀླུ་འབུམ་
དགེ་བཤེས་ཤེས་རབ་རྒྱ་མཚོའོ་ཞེས་མཚན་སྙན་མེ་ཏོག་གི་ཕྲེང་བ་དགུང་དུ་
འཐོར་བས་དེར་བཞུགས་ཚོགས་པ་ཀུན་གྱིས་ངོ་མཚར་བ་དང་རྗེས་སུ་ཡི་རང་
ཚད་མེད་མཛད་དོ། །
དགུང་ལོ་སོ་བཞི་བར། རྒྱལ་དབང་ཐམས་ཅད་མཁྱེན་པ་སྐུ་ཕྲེང་བཅུ་
གསུམ་པ་ཐུབ་བསྟན་རྒྱ་མཚོའི་བཀའ་ལུང་ལྟར་བུ་སྟོན་ཐམས་ཅད་མཁྱེན་པ་
རིན་ཆེན་གྲུབ་ཀྱི་གསུང་འབུམ་དཔར་གཞི་གསར་བཞེངས་ཀྱི་ཞུ་དག་མཛད།
ལོ་དྲུག་ཙམ་གྱིས་གསུང་འབུམ་པོ་ཏི་ཉེར་དགུའི་ཞུ་དག་ལེགས་པར་གྲུབ། དེའི་
རྗེས་སུ་ཡང་རྒྱལ་དབང་ཐམས་ཅད་མཁྱེན་པའི་བཀའ་གསུང་སྤྱི་བོར་བླངས་ཏེ།
རྒྱལ་བའི་བཀའ་འགྱུར་རོ་ཅོག་གི་དཔར་གཞི་གསར་བཞེངས་ཀྱང་ཞུ་དག་
མཛད་དེ་ལོ་བརྒྱད་ཙམ་གྱིས་དཔར་གཞི་གསར་བཞེངས་ལེགས་གྲུབ་བྱུང༌། །
ཁོང་རིན་པོ་ཆེ་ནི་སྐུ་ན་ཆེས་ཕྲ་བའི་དུས་ནས་ཤེས་རབ་ཀྱི་ཀློང་བརྡོལ་
བས་དགུང་ལོ་བཅོ་ལྔའི་སྟེང་ནས་ལྗགས་རྩོམ་གནང་པའང་ཡོད། ཁོང་གིས་
བསྟན་འགྲོ་སྤྱིའི་དོན་ལ་དམིགས་ནས་བསྟན་བཅོས་གང་མང་ཞིག་བརྩམས་
མོད། བསྟན་པ་འཕེལ་འགྲིབ་དང་དུས་ཀྱི་འགྱུར་བའི་དབང་གིས་གསུང་རྩོམ་
གྱི་མ་ཕྱི་པོ་ཏི་མང་བོ་མེད་བརླག་ཏུ་གྱུར་ལ། ད་ལྟ་ཡོད་པ་རྣམས་མཚོ་སྔོན་མི་
རིགས་དཔེ་སྐྲུན་ཁང་གིས་གཅིག་སྡུད་གང་ཐུབ་ཀྱིས་དཔེ་བསྐྲུན་མཛད་དོ། །
རྗེ་བཙུན་ཤེས་རབ་རྒྱ་མཚོ་ཁོང་གིས་སྐུ་ཚེ་འདིར་སྲས་ཀྱི་ཐུ་བོ་དགེ་བའི་
བཤེས་གཉེན་ལྷ་རམས་པ་སྐལ་བཟང་རྒྱ་མཚོ་དང༌། དགེ་བཤེས་གཞོང་བ་ཚུལ་
ཁྲིམས་སོགས་སྡེ་སྣོད་འཛིན་པའི་བུ་སློབ་བགྲང་གིས་མི་ལང་བ་བསྐྱངས་པ་དང་།
དེ་ལས་གཞན་པའི་སྐྱ་སེར་སློབ་གཉེར་ལ་འདུན་པ་དྲག་པ་གང་མང་ལ་སྒྲ་སྙན་
ངག་སུམ་རྟགས་དག་གསུམ་སོགས་ཁྲིད་ནས་བསྐྱེད་བསྲིངས་མཛད་པས་བོད་
མི་རིགས་ཀྱི་རིག་གནས་མི་ཉམས་གོང་སྤེལ་གྱི་འཕྲིན་ལས་རྒྱ་ཆེར་སྤེལ།
དགུང་ལོ་ང་ལྔ་ལ་ཕེབས་ཚེ། གོ་མིན་ཏང་སྲིད་གཞུང་གིས་གདན་དྲངས་



382
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
པ་ལྟར་རྒྱ་ནག་ཏུ་ཕེབས་ནས་ཆོས་སྲིད་ཟུང་གི་བྱ་བ་མང་བོ་མཛད་པ་དང་།
ཁྱད་པར་དུ་ རྒྱལ་ཁབ་གསར་བ་དབུ་བརྙེས་རྗེས་མི་དམངས་སྲིད་གཞུང་གི་
བཀའ་ལྟར་བསྟན་འགྲོ་སྤྱི་ལ་ཕན་པའི་ཐུགས་སྨོན་རྣམ་པར་དག་པའི་སྒོ་ནས་
ཆོས་སྲིད་གཉིས་ཀའི་ཐད་ནས་རྣམ་པར་དཀར་བའི་མཛད་བཟང་གི་གྲུ་ཆར་
བསྙིལ་བར་མཛད།
དགུང་ལོ་དོན་གསུམ་གྱི་ཚེ། རྒྱ་གར་དང༌། བལ་བོའི་རྒྱལ་ཁབ་གཉིས་
ཀྱིས་གདན་ཞུས་ལྟར་སངས་རྒྱས་བཅོམ་ལྡན་འདས་མྱ་ངན་ལས་འདས་ནས་ལོ་
ཉིས་སྟོང་ལྔ་བརྒྱ་སོང་བའི་རྗེས་དྲན་ཚོགས་ཆེན་ལ་ཞུགས། གཞན་ཡང་དེའི་
སྔོན་གཞུག་ཏུ་འབར་མ་དང་། ཅན་པུའུ་ཀྲེ། སིང་ག་ལ། རོས་ཏན་སོགས་
ཆོས་ལྡན་རྒྱལ་ཁབ་དེ་དག་ལ་ཕེབས་ནས་དེ་གའི་ཆོས་པ་རྣམས་ལ་བཀའ་ཆོས་
མང་དུ་གསུངས་ཤིང་བསྟན་པ་སྤྱི་དང་འགྲོ་བ་ཡོངས་ལ་ཕན་པའི་མཛད་འཕྲིན་
རྒྱ་ཆེན་པོ་མཛད་དོ། །
ལུང་རྟོགས་ཀྱི་ཡོན་ཏན་མཐའ་དག་ལ་དབང་འབྱོར་བའི་སེམས་དཔའ་
ཆེན་པོ་འདི་ཉིད་ནི་རབ་བྱུང་བཅུ་དྲུག་པའི་ས་ཕོ་སྤྲེལ་གྱི་ལོ་དབྱུ་གུ་ཟླ་བའི་ཡར་
ངོའི་དགའ་བ་གསུམ་པའི་ ཉིན་ (སྤྱི་ལོ1968ལོའི་ཟླ 11ཚེས 1) ཞིང་འདིའི་
གདུལ་བྱ་རྣམས་རྟག་འཛིན་གྱི་འཆིང་བ་དམ་པོ་གཅོད་པར་སྐུལ་ཕྱིར་དགོངས་
པ་ཆོས་དབྱིངས་སུ་ཐིམ་པའི་ཚུལ་བསྟན་ཏོ། །



བོད་ཀྱི་ཕྱི་དར་རྩོམ་རིག
383
གཉིས་པ། རྗེ་བཙུན་ཤེས་རབ་རྒྱ་མཚོའི་སྙན་
རྩོམ་དང་དེའི་བརྗོད་དོན།
དེ་ཡང་རྗེ་བཙུན་ཤེས་རབ་རྒྱ་མཚོ་ནི་བཅུ་ཕྲག་རིག་པའི་གནས་ཀུན་ལ་
མངའ་བརྙེས་ ཤིང་ འཆད་རྩོད་རྩོམ་ གསུམ་ གང་ ལའང་ ཐོགས་ པ་ མེད་ པའི་
མཁས་པའི་དབང་བོ་ཞིག་ཡིན་ལ། ལྷག་པར་དུ་ཁོང་གི་ལྗགས་རྩོམ་ལ་གཞན་
དང་ཐུན་མོང་མ་ཡིན་པའི་སྒྱུ་རྩལ་གྱི་ཁྱད་ཆོས་བླ་ན་མ་མཆིས་པ་གང་མང་ཞིག་
ཡོད་དེ། ཕུན་སུམ་ཚོགས་པའི་བརྗོད་བྱའི་དོན་རྣམས་སྡུད་ཆེ་ཞིང་གནད་དུ་
ཁེལ་བའི་སྒོ་ནས་སྟོན་ཐུབ་པ་དང་། རྗོད་བྱེད་ཚིག་གི་སྡེབ་སྦྱོར་ལེགས་ཤིང་
ཚིག་ཉམས་ཐོན་པ། ཚིག་ཤུགས་ཆེ་ཞིང་ཤིན་ཏུ་རྣོ་ལ་གཏན་ཚིགས་ཀྱི་རང་
བཞིན་གསལ་ཞིང་དགག་གཞག་གི་རིགས་པ་འབར་བ། ལྗགས་རྩོམ་ཡོངས་ལ་
འབོལ་རྩོམ་རང་བཞིན་གྱི་ཁྱད་ཆོས་ལྡན་པ། ཁྱད་པར་དུ། སྔོན་བྱོན་མཁས་
པ་རྣམས་ལས་ཀྱང་དཔེ་གསར་བ་གསར་བའི་སྒོ་ནས་དོན་ལེགས་པར་མཚོན་
པའི་རྨད་བྱུང་ཁྱད་ཆོས་ལྡན་ནོ། །
གཞན་ཡང་ཁོང་ཉིད་སྙན་ངག་གི་སྒྲ་རྒྱན་དང་བྱ་དཀའ་བའི་རྒྱུན་ལ་
བཅིངས་ཏེ་ལྗགས་རྩོམ་གནང་བར་ཤིན་ཏུ་མཁས་ཏེ། དཔེར་ན། ཀ་ཕྲེང་ལྟར་
རྩོམ་པ་དང་། བར་ཆོད་མ་ཆོད་ཀྱི་ཟུང་ལྡན་གྱི་ལམ་ནས་རྩོམ་པ། མིང་ཡིག་
གཏོར་ནས་རྩོམ་པ། དབྱངས་དང་གསལ་བྱེད་ངེས་པར་བྱས་ཏེ་རྩོམ་པ་སོགས་
རྩོམ་རྩལ་ཁྱད་པར་དུ་འཕགས་པ་དུ་མ་མཆིས་སོ། །
རྗེ་བླ་མའི་བསྟོད་པ་དད་པའི་དྲི་བསུང་འཐུལ་བའི་སྤོས་ཀྱི་རྫིང་བུ་ཞེས་པ་
ཕན་བདེའི་གཟུགས་འཆར་དངུལ་དཀར་མེ་ལོང་ལ། ། དག་གཙང་ཙམ་



384 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གྱིས་ཉིན་མཚན་ཁ་སྦྱོར་ཞིང་། ། མངོན་ཤེས་རྫུ་འཕྲུལ་སྦ་བའི་ཐུགས་དམ་
ཅན། ། སྐྱབས་གཅིག་དྲིན་ཆེན་བླ་མ་བློ་བཟང་གྲགས། ། བདེ་སྐྱོང་སྣོད་དང་
ཕུར་བུའི་ཆེ་བ་མེད། ། ཆང་དང་བུད་མེད་སྤྱོད་པའི་འཕྲུལ་མཛངས་མེད། །
སྐལ་ངན་རྨོངས་པ་སླུ་བའི་སྙིང་སྟོབས་མེད། ། འབྲོག་རིའི་དགེ་སྦྱོང་དེ་ལ་
བདག་ཕྱག་འཚལ། ། རང་ཤར་རང་གྲོལ་རྫིག་པོའི་རྟོགས་པ་མེད། ། དུས་
གསུམ་གཟིགས་པའི་ཉམས་དང་ལུང་བསྟན་མེད། ། ཕ་རོལ་གསོད་པའི་མཐུ་
དང་ནུས་པ་མེད། ། འབྲོག་རིའི་དགེ་སྦྱོང་དེ་ལ་བདག་ཕྱག་འཚལ། ། རང་
བཟོའི་བརྡ་ཆད་སྤེལ་བའི་གཞུང་འགྲེལ་མེད། ། འགལ་འདུའི་སྟོང་གསོབ་ཚིག་
བཀྲའི་ཝུ་བ་མེད། ། མ་རེག་ཐུག་པའི་རྒྱུས་གཏམ་ཁ་ཕོ་མེད། ། འབྲོག་རིའི་
དགེ་སྦྱོང་དེ་ལ་བདག་ཕྱག་འཚལ། ། གྲུབ་རྟགས་སྤྱི་བོར་སྤུངས་པའི་རལ་བ་
མེད། ། ལུས་ཕྲའི་འཁོར་དང་ཤ་ཆང་ལོངས་སྤྱོད་མེད། ། དྭངས་མ་འདོད་
རྒུར་འཇོ་ བའི་ བདེ་ ཆེན་ མེད། ། འབྲོག་རིའི་ དགེ་ སྦྱོང་ དེ་ ལ་ བདག་ ཕྱག་
འཚལ། ། ལྷ་མཐོང་འདྲེ་མཐོང་སྤྱན་དང་མངོན་ཤེས་མེད། ། བླུན་དད་འདྲེན་
པའི་ལྟས་དང་བརྟག་དཔྱད་མེད། ། རྙེད་བཀུར་ཟབ་ལམ་སྒྲུབ་པའི་འདག་
སྦྱར་མེད། ། འབྲོག་རིའི་དགེ་སྦྱོང་དེ་ལ་བདག་ཕྱག་འཚལ། ། དབེན་བཞིས་
སྟོང་བའི་སྐུ་ཡི་ཏིང་འཛིན་མེད། ། འབྲུ་གསུམ་མ་དམིགས་ངག་གི་ཏིང་འཛིན་
མེད། ། ངེས་ཤེས་བྲལ་བའི་ཐུགས་ཀྱི་ཏིང་འཛིན་མེད། ། འབྲོག་རིའི་དགེ་
སྦྱོང་དེ་ལ་བདག་ཕྱག་འཚལ། ། རང་ཉམས་ཁུངས་མེད་འདོམས་པའི་སྤོབས་
པ་མེད། ། རྒྱལ་བའི་བཀའ་ལས་འགོངས་པའི་སྙིང་སྟོབས་མེད། ། ས་རྡོ་རྨི་
ལམ་ལུང་ གི་ ཆོས་ གཏེར་ མེད། ། འབྲོག་རིའི་དགེ་སྦྱོང་ དེ་ ལ་ བདག་ ཕྱག་
འཚལ། ། འདུལ་བའི་ཁྲིམས་ཀྱིས་མ་གོས་ལུས་གཙང་མེད། ། དམ་པ་སྒྲོལ་
བའི་ཕཊ་དང་ཧཱུཾ་སྒྲ་མེད། ། སོར་རྟོག་དཔྱད་སྒོམ་སྤོང་བའི་ཐོམ་ཡོར་མེད། །
འབྲོག་རིའི་དགེ་སྦྱོང་དེ་ ལ་ བདག་ ཕྱག་ འཚལ། ། མདོ་ སྔགས་ ཉམས་ལེན་
གདན་གོས་སོ་སོར་མེད། ། ཕན་ཚུན་སྤོང་བའི་རྭ་དང་མཆེ་བ་མེད། ། བཤད་



བོད་ཀྱི་ཕྱི་དར་རྩོམ་རིག
385
སྲོལ་མཐའ་དག་འདྲེས་པའི་ཁྲུས་རྫིང་མེད། ། འབྲོག་རིའི་དགེ་སྦྱོང་དེ་ལ་
བདག་ཕྱག་འཚལ། ། ལག་རྗེས་རྐང་བས་བསུབ་པའི་སུག་བཞི་མེད། ། དཔྱད་
ན་གཏད་སོ་བྲལ་བའི་འཇའ་རིས་མེད། ། རྨོངས་ཡུལ་བརྗིད་པོར་ཆགས་པའི་
སྤྲིན་ཕུང་མེད། ། འབྲོག་རིའི་དགེ་སྦྱོང་དེ་ལ་བདག་ཕྱག་འཚལ། ། ཚད་ལྡན་
མཁས་པ་སྨོད་པའི་ལྕེ་རྩལ་མེད། ། ཆོས་མཐུན་རྒོལ་བའི་ཐོག་གི་འཇིགས་པ་
མེད། ། སྡོམ་གསུམ་དྲི་ཡིས་ཁོར་ཡུག་བཏང་བ་མེད། ། འབྲོག་རིའི་དགེ་སྦྱོང་
དེ་ལ་བདག་ཕྱག་འཚལ། ། མ་སྦྱངས་མཁས་པའི་རང་བྱུང་འབྲས་བུ་མེད། །
མ་བསྒོམས་གྲོལ་བའི་རྟོགས་པ་ཀློང་རྡོལ་མེད། ། མ་བཤིག་ཞིག་པའི་སྒྲིབ་པ་
རང་ལོག་མེད། ། འབྲོག་རིའི་དགེ་སྦྱོང་དེ་ལ་བདག་ཕྱག་འཚལ། ། རང་ཉིད་
མ་གྲོལ་གཞན་སྒྲོལ་གདམས་པ་མེད། ། རང་ཉིད་མི་ཤེས་གཞན་སློབ་འཆད་
རྩོམ་མེད། ། རང་ཚོད་མ་རྟོགས་དུས་གསུམ་རིག་པ་མེད། ། འབྲོག་རིའི་དགེ་
སྦྱོང་དེ་ལ་བདག་ཕྱག་འཚལ། ། རྟག་ཆད་མཐའ་རུ་གོལ་བའི་ལྟ་བ་མིན། །
བྱིང་ཕྲའི་ཀློང་དུ་འབྱམས་པའི་སྒོམ་པ་མིན། ། བག་མེད་གླང་ཆེན་མྱོས་པའི་
སྤྱོད་པ་མིན། ། འབྲོག་རིའི་དགེ་སྦྱོང་དེ་ལ་བདག་ཕྱག་འཚལ། ། གནག་རྫིས་
ཕྱུགས་ངོ་བགྲང་བའི་འཆད་པ་མིན། ། དམུས་ལོང་གཟུགས་ལ་རྟོག་པའི་རྩོད་
པ་མིན། ། བྱིས་པས་བྱེ་མ་སྤུངས་པའི་རྩོམ་པ་མིན། ། འབྲོག་རིའི་བླ་མ་མཆོག་
ལ་བདག་ཕྱག་འཚལ། ། མ་སྦྱངས་རི་ནས་བརྡོལ་བའི་མཁས་པ་མིན། ། རྐུན་
པོ་ནོར་ལ་འཇབ་པའི་བཙུན་པ་མིན། ། རང་སྲོག་གཅོད་ལ་མཛའ་བའི་བཟང་
བོ་མིན། ། འབྲོག་རིའི་བླ་མ་མཆོག་ལ་བདག་ཕྱག་འཚལ། ། འཁྲུལ་བ་རང་
ཞིག་རལ་བའི་རྟོགས་ལྡན་མིན། ། སྨན་ཤར་མཁའ་འགྲོས་དབང་བསྐུར་སློབ་
མ་མིན། ། སྦྱོར་སྒྲོལ་ཨ་ཏི་གསང་བའི་རིག་འཛིན་མིན། ། འབྲོག་རིའི་བླ་མ་
མཆོག་ལ་བདག་ཕྱག་འཚལ། ། རིག་པའི་སྣང་བ་མ་མཐོང་མིག་སེར་མིན། །
ཟེར་སྒྲོས་མ་ཎི་འདོན་པའི་མཆུ་དམར་མིན། ། འགལ་འདུའི་ཚིག་ཉམས་བཀྲ་
བའི་མདོངས་མཐའ་མིན། ། འབྲོག་རིའི་བླ་མ་མཆོག་ལ་བདག་ཕྱག་འཚལ། །



386
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མ་རྟོགས་ཁུང་བུར་ཉལ་བའི་སྦྲུལ་ནག་མིན། ། ལོག་རྟོག་ལྗོན་རྩེར་འཁྱུག་པའི་
སྤྲེའུ་མིན། ། སོམ་ཉིའི་འབུ་སྲིན་ཟ་བའི་བྱིའུ་མིན། ། འབྲོག་རིའི་བླ་མ་མཆོག་
ལ་བདག་ཕྱག་འཚལ། ། འཇིག་རྟེན་ཕ་རོལ་འཇོམས་པའི་དགྲ་སྟ་མིན། །
འདི་སྣང་བདེ་ལ་རྒྱས་པའི་པདྨ་མིན། ། མཐོང་ཚད་བདེན་པར་འཛིན་པའི་
ལྕགས་ཀྱུ་མིན། ། འབྲོག་རིའི་བླ་མ་མཆོག་ལ་བདག་ཕྱག་འཚལ། ། དམ་པ་
སྨོད་ལ་མི་འཇིགས་རྡོ་རྗེ་མིན། ། བླུན་པོའི་འཁོར་མང་སྡུད་པའི་ཞགས་པ་
མིན། ། ཕན་བདེའི་བྲག་རི་གསིལ་བའི་ཐོག་མདའ་མིན། ། འབྲོག་རིའི་བླ་མ་
མཆོག་ལ་བདག་ཕྱག་འཚལ། ། མང་དུ་ཐོས་པའི་ལུས་རྩལ་ཞུམ་པ་མིན། །དྲི་
མེད་རིགས་པའི་མཆེ་སྡེར་རྟུལ་བ་མིན། ། ལེགས་པར་བཤད་པའི་གཡུ་རལ་
གཟི་ཆུང་མིན། ། འབྲོག་རིའི་སེང་ཆེན་དེ་ལ་བདག་ཕྱག་འཚལ། ། ཕྲག་དོག་
རྨོངས་པའི་ས་ཡིས་གནོན་ནུས་མིན། ། སྤངས་རྟོགས་ཡལ་འདབ་ར་བར་ཤོང་
བ་མིན། ། ལེགས་བཤད་དྲི་བཟང་ཕྱོགས་རེར་འཐུལ་བ་མིན། ། འབྲོག་རིའི་
དཔག་བསམ་དེ་ལ་བདག་ཕྱག་འཚལ། ། མཐའ་བྲལ་གནམ་འཕང་གཅོད་ལ་
ཞུམ་པ་མིན། ། ཀུན་མཁྱེན་དག་གསལ་གསེར་མིག་ལྡོངས་པ་མིན། ། གཞུང་
ངན་དུག་སྦྲུལ་ཡན་པོར་གཏོང་བ་མིན། ། འབྲོག་རིའི་མཁའ་ལྡིང་དེ་ལ་བདག་
ཕྱག་འཚལ། ། རང་བྱུང་ཚངས་པས་རི་མོར་སྤེལ་བ་མིན། ། བླུན་པོའི་བསྟོད་
བསྔགས་རྟ་ ཡིས་ དྲངས་ པ་ མིན། ། མཁས་རློམ་ཆུ་རྒྱུན་སྨྲ་ བའི་ གོ་ སྐབས་
མིན། ། འབྲོག་རིའི་ཟླ་བ་དེ་ལ་བདག་ཕྱག་འཚལ། ། འཇམ་དབྱངས་མཁྱེན་
རབ་རལ་གྲི་ཆག་པ་མིན། ། གསང་དབང་མཐུ་ནུས་རྡོ་རྗེ་འཐོར་བ་མིན། །
འཕགས་མཆོག་བརྩེ་ཆེན་མེ་ཏོག་ཟུམ་པ་མིན། ། རིགས་གསུམ་གཅིག་བསྡུས་
བླ་མ་ བློ་ བཟང་ གྲགས། ། སྙིང་ ནས་ དྲན་ པའི་ གསོལ་ འདེབས་ གླིང༌ བུའི་
གདངས། ། དད་གུས་སོར་རྩེས་ལྡེམ་པོར་བསྒྱུར་བ་ནི། ། ངོ་མཚར་དཔག་
ཡས་ཡིད་དགའ་ཆུ་འཛིན་ནས། །ཡབ་གཅིག་འཇམ་དཔལ་སྙིང་བོས་གསན་
དུ་གསོལ། ། འཇམ་དབྱངས་མཁྱེན་རབ་ཉི་མ་ཞུ་བའི་ངོགས། ། རྒྱལ་ཀུན་



བོད་ཀྱི་ཕྱི་དར་རྩོམ་རིག
387
དགོངས་པའི་པདྨོ་རྣམ་རྒྱས་པ། ། ད་དུང་སྨྲ་མཁས་དབྱངས་ཅན་བྱེ་བས་
བཟུང༌། ། དགྱེས་འཛུམ་གསར་བའི་ཐིགས་ཕྲེང་སྤྲོ་བར་མཛོད། ། བརྩེ་ཆེན་
བྱིན་རླབས་དྲི་བཟང་འཛིན་པའི་དཔལ། ། རྣམ་དཔྱོད་དལ་གྱིས་འཁྱིལ་བའི་
ལང་ཚོ་ནི། ། ཁྱོད་ཀྱི་ལེགས་གསུངས་མཚོ་ལས་མི་འཕོ་ཞིང་། ། ཟབ་གསང་
དོག་པ་མངར་བོས་སྙེམས་པར་མཛོད། །
ཅེས་པར་མཚོན་ན། གོ་སླ་ཞིང་སྦྱོར་བདེ་བ་དང་། དོན་ཟབ་ ཅིང་
བརྗོད་ལེགས་པ། ཕུན་སུམ་ཚོགས་ལ་གསོན་ཉམས་ལྡན་པའི་དཔེ་ལ་རྣམ་པར་
སྦྱར་ཏེ། བརྗོད་དོན་སྙན་བརྗིད་དག་གསུམ་གྱི་སྒོ་ནས་མཚོན་པར་མཛད་པས་
ན། བཀླགས་པ་ཙམ་གྱིས་ཡིད་འཕྲོག་ཅིང་བློར་ངེས་པ་དང༌། དམ་པའི་ཆོས་
ཀྱི་བདེན་དངོས་དང་མཛེས་སྣང་སྟོབ་པར་བྱེད་དོ། ། ཁྱད་པར་དུ། ཆོས་དང་
ཆོས་མིན་གྱི་རྣམ་དབྱེ་འབྱེད་སྐབས་དགག་གཞག་གི་རིགས་པ་རྣོ་ཞིང་ཆོས་ཉིད་
ཀྱི་རང་བཞིན་གསལ་བ་དང་། དཔེ་དོན་རྨད་དུ་བྱུང་ལ་ ཕུན་ སུམ་ ཚོགས་
པའོ། །
རྗེ་བཙུན་ཤེས་རབ་རྒྱ་མཚོ་ནི་མདོ་སྔགས་གཞུང་ལུགས་ཀྱི་རྒྱ་མཚོའི་ཕ་
རོལ་དུ་སོན་པའི་མཁས་པ་འགྲན་ཟླ་དང་བྲལ་བ་ཞིག་ཡིན་ཕྱིར། ཁོང་ཉིད་ལ་
ཕྲ་ཞིབ་རིག་པའི་བློ་གྲོས་མངའ་ཞིང་། ལེགས་བཤད་ཤར་མར་རྩོམ་པའི་ཤེས་
རབ་ལྡན་ནོ། ། ཁོང་ཉིད་ཀྱིས་མཛད་པའི་བསླབ་བྱ་ཨ་རུ་རྣམ་པར་རྒྱལ་བའི་
དགའ་ཚལ་དུ།
གངས་རིའི་ལྗོངས་ན་སེང་གེ་སྲབ་མེད་དུ། ། མཁའ་ལ་འཕྱོ་བའི་ཀུན་
མཁྱེན་ཙོང་ཁ་པ། ། ཤེས་ནས་དད་པའི་སྤྱི་བོར་གུས་མཆོད་དེ། ། མཁས་པ་
མགུ་བའི་གཏམ་འགའ་གླེང་བར་བྱ། ། ཚིག་གི་གོ་བ་ནམ་མཁའི་མཐོངས་ལྟར་
ཡངས། ། དོན་གྱི་ཞིབ་ཆ་ཀུ་ཤའི་རྩེ་ལྟར་ཕྲ། ། རིགས་པའི་གཏད་སོ་གྲུབ་
མཐའི་རྫོང་ལ་འཁྲིལ། ། ཐུབ་བསྟན་མི་འགྱུར་སྲོག་གི་ཀ་བ་ཡིན། ། འཆད་ན་
བློ་ཡི་རྦ་རླབས་དགུང་དུ་འཕྱུར། ། རྩོད་ན་དུས་མཐའི་མེ་དཔུང་འབར་བའི་



388 བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ལྕེ། ། རྩོམ་ན་བདུད་རྩིའི་གྲུ་ཆར་འཇོ་བའི་སྤྲིན། ། དཔྱོད་ལྡན་ཡིད་དབང་
འགུགས་པའི་ལྕགས་ཀྱུ་ཡིན། ། གང་ཡང་མ་བསླབས་ཅི་ཡང་མི་ཤེས་པར། །
འོ་ཟོབ་བྲག་ཅའི་ཅོད་པན་སྤུར་བ་དང་། ། ད་དུང་ཕྲག་དོག་རྨོངས་པའི་མེ་
སྦར་ཏེ། ། རང་གཞན་འཁྲི་ཤིང་སྲེག་པ་མང་འདིས་སྐྱོ། ། རང་བྲིས་མི་དག་
གཞན་ལ་ བརྡ་ སྤྲོད་ འཆད། ། ཚིག་ སྦྱོར་ མི་ ཐོན་ སྙན་ ངག་ འདོད་ རྒུར་
འཁྲིད། ། རྩོད་རིགས་མི་ཤེས་གཞུང་མང་འགྲེལ་བ་སོགས། ། གཟུགས་བརྙན་
འདི་དག་གང་དུ་གཏོགས་པ་དཔྱད། ། ད་དུང་གསོན་དང་མཁྱེན་བཞེད་སྤྲུལ་
བའི་སྐུ། ། ཕྲད་མ་ཐག་ནས་འཛུམ་གྱི་ཟེར་མ་འབེབས། ། ཞག་གསུམ་ཙམ་
ཡང་མི་ འཁྱོངས་ འགྱུར་ ལོག་ བྱེད། ། སྒྲོ་ སྐུར་ དུ་ བའི་ རལ་ བ་ མཁའ་ ལ་
བསྐྱོད། ། དེ་འདྲ་མི་ཡི་གྲལ་ནས་འཕུད་པ་གཅེས། ། གལ་ལ་ཐུག་ཚེ་ཕ་མ་ཡིན་
ཡང་བསླུ། ། རང་གི་དོན་ལ་བླ་མའི་དབུ་ཡང་བསྐོར། ། ནོར་གྱིས་ཚིམས་ན་
དཀོན་མཆོག་གསུམ་ཡང་གཏོང་། ། དེ་འདྲ་རང་གི་བུ་རུ་སྐྱེས་ཀྱང་སྤོངས། །
ལ་ལར་ཉན་འོས་མ་ཡིན་ལྷུག་པོར་བློ། ། སྐབས་འགར་དྲིས་པའི་ལན་ཡང་
འདེབས་མི་བྱེད། ། ཟ་ཟིར་སྡོད་ས་གཅིག་ཏུའང་མི་ཚུགས་པའི། ། མི་དེ་ཡང་
དག་ཚུལ་གྱི་སྣོད་རུང་མིན། ། ལུང་གི་སྐྱོང་སྦྱངས་ཆུ་བོའི་རྒྱུན་ལ་ལྟ། ། རིགས་
པའི་ཚུལ་གསུམ་མེ་ཡི་དབལ་དང་མཚུངས། ། གྲུབ་མཐའི་སྤོབས་པ་ལྷུན་པོའི་
སྤུན་དུ་རིགས། ། དེ་འདྲ་ཐུབ་བསྟན་ས་ཆེན་མཛེས་པའི་རྒྱན། ། ངེས་པའི་
ཚིག་ལ་གོ་བ་མཁའ་ལྟར་ཡངས། ། གནད་ཀྱི་དོན་ལ་དགག་སྒྲུབ་ཐོག་ལྟར་
རྣོ། ། རང་གི་ལུགས་ལ་པདྨའི་ལྗོན་ལྟར་གཙང་། ། དེ་འདྲ་མི་འཇིགས་སེང་
གེའི་སྒྲ་སྒྲོག་ཡིན། ། མཆོག་གི་ཡུལ་ལ་དད་པའི་རྩེ་མོ་མཐོ། ། དམན་པའི་ཡུལ་
ལ་སྙིང་རྗེའི་དྲི་ངད་ལྡང་། ། བར་མའི་ཡུལ་ལ་མཛའ་བའི་ཡལ་ག་བརྐྱངས། །
དེ་འདྲ་བསྟན་འཛིན་ཧ་རིའི་ཙན་དན་ཡིན། །
ཞེས་པ་ལྟ་བུས་མཚོན་ནོ། །
ལྷག་པར་དུ། རྗེ་བཙུན་མཆོག་གི་སྒྲ་རྒྱན་ལ་བཅིངས་པའི་སྙན་ངག་ནི་



བོད་ཀྱི་ཕྱི་དར་རྩོམ་རིག
389
རང་བྱུང་དུ་ཐོན་པའི་ཉལ་འགྲོའི་རྒྱུན་བཞིན། ། བརྗོད་བདེ་ཞིང་དོན་ལེགས་
པ་ཞིག་སྟེ། དེ་ལ། རྟ་ཚག་རྣམ་ཐར་བསམ་འཕེལ་ནོར་བུའི་བང་མཛོད་ཀྱི་
མཇུག་ཏུ།
དག་དག་དག་གསལ་གསལ་རྫོགས་བློ་གྲོས་གྲོས་བཟང་འཆད་རྩོད་རྩོམ་
པས་བྲེལ། ། བྲེལ་ཟིང་ཟིང་པོ་པོ་ཏིར་ལོངས་པ་པ་ར་མི་ཏའི་ལམ་དུ་སློང་། །
སློང་མོ་མོ་མ་མ་སྨད་ཡིན་ཡང་ཡང་དག་མཁོ་རྒུའི་བདག་པོར་འདྲེན། ། འདྲེན་
མཁས་མཁས་བཙུན་བཙུན་པའི་དབང་ཕྱུག་ཕྱུག་དབུལ་བར་མས་འགྲུབ་གྱུར་
ཅིག ། མ་དག་མཐའ་ཡས་འཇིག་རྟེན་དག་ན་ན་རྒ་སྐྱེ་འཆིས་མནར་བའི་
མ། ། མ་ལུས་བདེ་བའི་ནོར་གྱིས་མི་ཕོངས་ཕོངས་པ་ཀུན་སྐྱོབ་རྗེ་བཙུན་མ། །
མ་ལྟར་བརྩེ་བ་དེ་ཡིས་ཡོངས་བཟུང་བཟུང་བ་མི་བརྗེད་མཆོག་སྩོལ་མ། ། མ་
འཁྲུལ་རིག་པའི་ལྷ་མོ་བཞིན་དུ་དུ་མའི་དཔལ་འབྱོར་ཐོབ་པར་སྨོན། ། རྟོགས་
བརྗོད་བསམ་ འཕེལ་ ནོར་ བུའི་ མཛོད་ འདི་ འདི་ ཕྱིའི་ རེ་ སྐོང་ མཆོག་ གི་
འཕྲིན། ། འཕྲིན་འདིས་ཐེག་གསུམ་ཐར་ལམ་ཚོལ་དེ་དེ་རིང་ཉིད་ནས་དཔལ་
གྱིས་མཛེས། ། མཛེས་སྡུག་རྒྱལ་བ་ཆོས་སྐུའི་ཁང་བཟང་བཟང་བོར་མ་སོན་དེ་
སྲིད་དུ། ། དུ་བས་མེ་བཞིན་ཟབ་རྒྱས་ཆོས་ཚུལ་ཚུལ་དང་མཐུན་པར་མཚོན་
གྱུར་ཅིག །
ཅེས་རྩོམ་པ་པོས་ངོ་མཚར་ཡིད་ལས་འགོངས་པའི་རྩོམ་རྩལ་ལ་བརྟེན་
ནས། ཚིག་རྐང་རེ་རེའི་ནང་དུ་བར་མ་ཆོད་པའི་ཟུང་ལྡན་གྱི་ཡི་གེ་གཅིག་གམ་
གསུམ་རེ་བཀོད་ཡོད་པར་མ་ཟད། མཐའ་ཐོག་སྦྱར་བའི་ཟུང་ལྡན་དང་རྐང་བ་
བཞི་གའི་ཐོག་མཐའ་གཉིས་ཀ་ན་ཡོད་པའི་ཟུང་ལྡན་གྱིས་ལེགས་པར་བརྩམས་
པ་ལྟ་བུ།
ཡང་། བྱ་དཀའ་བའི་རྒྱན་གསལ་བྱེད་ངེས་པ་དང་དབྱངས་ངེས་པའི་སྒོ་
ནས་བརྩམས་པ་ནི། རྟ་ཚག་རྣམ་ཐར་བསམ་འཕེལ་ནོར་བུའི་བང་མཛོད་ཀྱི་
མཇུག་ཏུ།



390
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཀ་མ་ལ་དང་རབ་དཀར་ཟླ་བ་ལྟར། ། ཁ་བ་ཅན་ན་ཁྱད་འཕགས་འཇམ་
དཔལ་དབྱངས། ། ག་ནའང་རྒྱལ་བསྟན་གསལ་མཛད་རྟ་ཚག་པར། ། ང་སྙམ་
བཏང་ནས་སླར་ཡང་བདག་ཕྱག་འཚལ། ། ཅ་རྟགས་དད་པའི་སྒམ་མང་སྤྲས་
པ་དང་། ། ཆ་བྱད་མཚར་བས་མཁས་པ་དགའ་བར་དཀའ། ། ཇ་ཟས་རྒྱས་
པས་རྒྱལ་ བའང༌ ཐ་ མལ་ བས། ། ཉ་ གང༌ ཟླ་ བ་ ལ་ འགྲན་ མཛད་ བཟང་
བསྔགས། ། ཏ་ཐཱ་ག་ཏས་བརྟགས་ཀྱང་འབྱམས་ཀླས་པ། ། ཐ་དད་བསམ་
ཡས་མཁའ་ཁྱབ་ ཕ་ མ་རྣམས། ། ད་ནས་ བསྒྲལ་ བར་ བྱ་ སྙམ་ ལྷག་ བསམ་
དང་། ། ན་རྒ་སྤངས་ལ་དྲངས་པ་བགྲང་ལས་འདས། ། པ་སངས་སྐར་མ་
གཞན་ལས་ཟླ་བྲལ་བས། ། ཕ་མཐའ་དཔག་ཡས་དཔལ་ལྡན་བླ་མ་གཞལ། །
བ་ལང་འདྲ་བ་དག་ཀྱང་ཐབས་དམ་པས། ། མ་སྨད་སངས་རྒྱས་ས་ལ་བཞག་པ་
མང་། ། ཙ་ན་ཀ་ཡང་ཆགས་པས་མ་བཅངས་པར། ། ཚ་གྲང་ཁྱད་བསད་རྣམ་
དག་ལམ་བཟང་བཙལ། ། ཛ་ལང་བྱ་བ་མཛངས་པས་བསྟན་པ་བསྐྱངས། །
ཝ་རྒྱུ་བཅད་འདྲར་ཕྲ་རྒྱས་ལྟ་བས་བསལ། ། ཞ་བས་མཇལ་ཡང་ཡན་ལག་ངན་
ལས་འདའ། ། ཟ་མ་བསམ་པ་སྨིན་ཡང་ལྷག་པར་འཆར། ། འ་ཞ་བས་མཐའ་
དག་ཀྱང་ཐར་ལམ་འཚལ། ། ཡ་མཚན་མཛད་པ་བདག་འདྲས་དཔག་པར་
དཀའ། ། ར་བ་གངས་དང་ལྡན་ལ་ལྷག་པར་ཡང་། ། ལ་ལར་སྔགས་དང་ལ་
ལར་ལམ་བཞིན་བསྐྱངས། ། ཤ་ཟད་ཁྲག་ཟད་དཀའ་སྤྱད་མཐའ་ཡས་པས། །
ས་ལ་བསྟན་དང་མངའ་འབངས་དར་བར་མཛད། ། ཧ་ཅང་ཆགས་སྡང་ཅན་
ཡང་ཐབས་མཁས་རྩལ། ། ཨ་མ་འདྲ་བར་མངར་བས་རྣམ་པར་སྦྱངས། ། ཧ་
ཧ་གང་མཚན་རྣམ་པར་གྲགས་པས་ཀྱང་། ། ཨ་ཀྱཱ་ར་སྤངས་ཟབ་ལམ་ལྷང་ལྷང་
འཆར། ། འགྲིག་འགྲིག་ཚིག་གིས་བསྒྲིགས་ མིན་སྲིད་ཞིའི་མིག ། བསིལ་
བསིལ་ཞི་དབྱིངས་ཇི་བཞིན་གཟིགས་པའི་གཟིས། ། ཆིལ་ཆིལ་འཁྱིལ་ཞིང་
འཁྲིགས་པའི་སྒྲིབ་གཉིས་གཞིལ། ། འཇིགས་འཇིགས་མི་ཤིས་མི་སྨིན་ཕྱི་ཕྱིར་
བསྲིང་། ། མི་ཤིགས་སྙིང་གི་འཕྲིན་ཡིག་སྤྲིངས་པའི་དཔྱིད། ། འདིས་ནི་འདི་



བོད་ཀྱི་ཕྱི་དར་རྩོམ་རིག
391
ཕྱི་གཉིས་ཀྱི་གཟི་བྱིན་སྦྱིན། ། ཟིལ་གྱིས་སྒྲིབ་བཞིའི་འཛིན་ཁྲི་གཟིར་བའི་
ཕྱིར། ། ཕྱི་མིག་མི་བགྱིད་རྩིག་པའི་མི་རིས་བཞིན། ། འབྱིན་འཛིན་རིགས་
པའི་སྤྲིན་དཀྲིགས་ཀིརྟིའི་མཆིད། ། ཞིང་འདིར་ཏིང་འཛིན་པིར་གྱིས་བྲིས་པའི་
དྲིན། ། ཞི་བའི་དབྱིངས་ཀྱི་མཐིལ་ཕྱིན་ཇི་སྲིད་ལྕི། ། མིང་སྲིང་ཅི་མཆིས་ཞི་
སིམ་བཀྲིས་ཕྱིས་མིན། ། རིང་འདྲིས་སྙིང་གི་ཡིད་གཉིས་རིག་བཞིས་གཞིག །
སྙིགས་མའི་ སྡིག་ སྒྲིབ་ ཏིང་ འཛིན་ ཟིལ་ གྱིས་ འཇིག ། ཞི་ བའི་ དྲི་ ཞིམ་ མི་
དམིགས་སྲིད་ པའི་ ཤིང་། ། ཇི་ བཞིན་ གཟིགས་ པའི་ མི་ འཇིགས་ གྲི་ ཡིས་
གསིལ། ། ཀུན་ཏུ་བཅུ་དྲུག་རྒྱུ་ཟུང་མྱུར་བསྒྲུབས་མཐུས། ། ཕུལ་བྱུང་སྐུ་
གསུང་ཐུགས་གསུམ་རྒྱུད་དུ་འཛུམ། ། ལྷུན་འགྲུབ་ཟུང་འཇུག་སྒྱུ་འཕྲུལ་དུས་
ཀུན་སྤྲུལ། ། ཚུལ་གསུམ་རྒྱུན་ཞུགས་རྒྱུ་མཐུན་སྐུ་རུ་སྐྲུན། ། བདུད་འདུལ་སྐུ་
གསུང་ཐུགས་སྤྲུལ་གཡུང་དྲུང་གྲུས། ། སྡུག་ཀུན་ཆུ་ཀླུང་འབུམ་བསྐྱུར་ཕུལ་དུ་
འཛུད། ། ཚུལ་ མཐུན་ལུགས་ཟུང་ཡུལ་གྲུ་ཀུན་ཏུ་སྒྲུབ། ། རྫུ་འཕྲུལ་ནུས་
མཐུས་བདུད་དཔུང་ཁུང་བུར་འཇུག །རྒྱུ་མཐུན་གཟུགས་ཕུང་སྡུག་གུ་སྐུ་རུ་
འདུས། ། དུག་གསུམ་བདུད་འདུལ་འབྲུ་གསུམ་གསུང་དུ་གྲུབ། ། ཕུལ་བྱུང་
སུམ་ཅུ་བདུན་དགུ་ཐུགས་སུ་ཆུད། ། སྐུ་གསུང་ཐུགས་བསྡུས་བརྒྱུད་གསུམ་
སྤྲུལ་སྐུར་འཁུམས། ། ཟུང་འཇུག་གཞུང་དྲུག་གླུ་རུ་ལྷུང་ལྷུང་རྒྱུ། ། སྐུ་གསུམ་
ལྷུན་འགྲུབ་དབུས་འགྱུར་བུ་ཆུང་ཚུལ། ། སྤྲུལ་སྒྱུར་རྫུ་འཕྲུལ་མྱུར་འཇུག་ཕུ་ནུ་
ཀུན། ། དུས་ སུ་ སྐུ་ཐུགས་ཟུང་འཇུག་སྒྲུབ་ ཏུ་སྐུལ། ། ཆེས་མཛེས་ བདེར་
གཤེགས་ཡེ་ཤེས་དེ་བརྙེས་ཏེ། ། དགེ་ལེགས་གཏེར་ཆེན་མཁྱེན་བརྩེས་སྲེད་
ལེན་སེལ། ། བདེ་དགེ་རེ་སེམས་འགེངས་ཆེད་ཐེག་ཆེན་སྤེལ། ། སེམས་བསྐྱེད་
འཕེལ་ཏེ་ངེས་ལེགས་རྟེན་འབྲེལ་མཆེད། ། མཛེས་མཛེས་གསེར་ཕྱེས་ཉེར་སྒེག་
བཤེས་གཉེན་ཆེས། །མཛེས་མཛེས་ཡེ་ཤེས་གེགས་མེད་ཆེར་སྤེལ་ཏེ། ། མཛེས་
མཛེས་དགེ་ལེགས་རྩེར་འཛེགས་དཔེ་མེད་དེས། ། མཛེས་མཛེས་བདེ་གཤེགས་
དགྱེས་སྐྱེད་ཟེར་ཟེགས་འགྱེད། ། གཡེལ་གཡེང་ཁེ་ཉེན་སེམས་མེད་བརྗེད་ངེས་



392 བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
གཏེར། ། ཁེངས་དྲེགས་མཁྲེགས་སྒྲེན་སྲེག་བྱེད་མེ་བརྩེགས་ཞེས། ། འཇེབས་
སྙེམས་ཆེར་བསྙེགས་སྲེད་འདྲེན་དཔེ་ཤེལ་ཕྲེང་། ། རྐེད་ལེགས་མཛེས་སྒེག་
ལྡེམ་མེར་འགྲེང་སྟེ་འགྲེམ། ། སྲེད་ལེན་གཤེད་འདྲེ་ཉེར་བསྡེབས་སྐྱེ་མཆེད་
སྐེམ། ། བཀྲེས་བཀྲེན་དབེན་ཞེན་ཡེ་ཤེས་མེས་བསྲེགས་ཏེ། ། ཡེངས་སེམས་
བདེ་གཤེགས་མཁྱེན་བརྩེར་འདྲེན་བྱེད་རྗེ། ། བརྩེ་ཆེན་མཁྱེན་གཏེར་དགེ་
ལེགས་བཤེས་གཉེན་དཔེ། ། སྟོན་མཆོག་དགོངས་དོན་དངོས་སྟོབས་དངོས་
པོས་རྟོགས། ། ཉོན་མོངས་སྲོག་འཕྲོག་ཆོས་འཁོར་རྣོན་པོར་བསྐོར། ། སྟོབས་
སོགས་ཆོས་འབྱོར་ཡོངས་རྫོགས་མགོན་པོར་འཇོག ། ཕོངས་སྐྱོབ་མགོན་ཁྱོད་
འདོད་སྐོང་མཐོན་པོར་བསྟོད། ། བློ་གྲོས་གཡོར་མོས་འཁོར་མཚོ་མགྱོགས་པོར་
སྒྲོལ། ། འབྲོག་དགོན་གཅོང་རོང་མཆོག་རློམ་བློ་རྨོངས་ཚོགས། ། ཡོངས་སྦྱོང་
ཚོགས་སྦྱོར་མཐོང་སྒོམ་སོ་སོར་འགོད། ། སློབ་དཔོན་མཐོང་ཐོས་དོན་ཡོད་
ཁྱོད་དགོངས་ གསོལ། ། མགོན་པོ་གནོད་འཇོམས་འཁོར་ལོ་དཀོན་མཆོག་
མཛོད། ། མཛོད་མཆོག་ལོག་སྨོན་ཡོངས་གནོན་ཚོགས་གསོག་སྦྱོར། ། སྦྱོར་
སྒྲོལ་འདོད་ལོག་སྤྱོད་འདོད་མོག་པོར་སྦྱོང་། ། སྦྱོང་ཆོག་མཆོག་སྩོལ་འགྲོ་སྒྲོལ་
གཙོ་བོ་དངོས། ། དངོས་པོར་སྒྲོ་འདོགས་བློ་གྲོས་རྣོན་པོས་བཅོམ། ། མཆོག་
དོན་མངོན་མཐོང་མགོན་པོས་མགོན་པོར་མཛོད། ། འགྲོ་སྐྱོབ་མཆོག་འཚོ་
དགོངས་རྫོགས་ལོག་རྟོག་སྤོང་། ། རྨོངས་བློ་གོང་འཕོ་སྨོན་དོན་ཡོངས་ ཐོབ་
ཤོག །
ཅེས་པ་ལྟ་བུར་མཚོན་ན། སྡེབ་ལེགས་ཤིང་དོན་ཟབ་པ་དང་། ཚིག་
མཛེས་ཤིང་རོ་ཉམས་ཁྱད་དུ་འཕགས་པ། རྡོ་ཆག་བཙན་སྒྲིག་ལྟ་བུ་མ་ཡིན་
པར་རང་བཞིན་ལྷུན་གྱིས་མཛེས་པར་གྲུབ་པ་ཞིག་གོ ། འདི་ནི་རྗེ་བཙུན་ཤེས་
རབ་རྒྱ་མཚོའི་སྙན་ངག་གི་ཉིང་བཅུད་དང་ཡང་རྩེ་ཡིན་ལ། བོད་ཀྱི་རྩོམ་རིག་
ལོ་རྒྱུས་ཁྲོད་བྱུང་བའི་སྙན་ངག་གི་དྭངས་མ་ཡིན་ནོ། །



བོད་ཀྱི་ཕྱི་དར་རྩོམ་རིག
393
དོན་ཚན་བཅུ་གཅིག་པ། མཁས་དབང་དགེ་
འདུན་ཆོས་འཕེལ་གྱི་སྙན་ངག
དང་པོ། རྩོམ་པ་པོའི་ལོ་རྒྱུས་མདོར་བསྟན་པ།
མཁས་དབང་དགེ་འདུན་ཆོས་འཕེལ་ནི་རེབ་གོང་ཞོ་འོང་དཔྱི་ཞེས་པའི་
གྲོང་ཚོར། ཡབ་ཨ་ལགས་རྒྱལ་པོ་དང་ཡུམ་པདྨ་སྐྱིད་གཉིས་ཀྱི་སྲས་སུ་རབ་
བྱུང་བཅོ་ལྔ་བའི་ཆུ་ཡོས་(སྤྱི་ལོ1903)ལོར་སྐུ་འཁྲུངས། ཆུང་དུས་ནས་གཡའ་
མ་བཀྲ་ཤིས་འཁྱིལ་དགོན་པར་རྒྱུན་སྡོད་བྱས་ཤིང་། དགོན་པ་དེ་དང་ཤེལ་
དགོན་སོགས་སུ་སུམ་རྟགས་སྙན་ངག་སོགས་ལ་སྦྱངས་པ་མཐིལ་ཕྱིན་མཛད།
མཁན་ཆེན་དགེ་འདུན་རྒྱ་མཚོའི་དྲུང་ནས་རབ་ཏུ་བྱུང་སྟེ་མཚན་ལ་དགེ་འདུན་
ཆོས་འཕེལ་ཞེས་སུ་གསོལ། སྤྱི་ལོ་1917ལོར་ཆོས་སྡེ་ཆེན་པོ་བླ་བྲང་བཀྲ་ཤིས་
འཁྱིལ་ལ་ཕེབས་ཏེ་བསྡུས་གྲྭ་དང༌། བློ་རིགས། རྟགས་རིགས་སོགས་ནས་ཕར་
ཕྱིན་འོག་མའི་བར་སློབ་གཉེར་དཔྱིས་ཕྱིན་པར་མཛད། ཡིན་ནའང་འཇམ་
བཞད་ཡིག་ཆར་དོགས་སློང་མཛད་པའི་རྐྱེན་གྱིས་ཁོང་ལ་དངོས་ཤུགས་གང་
ཐད་ནས་ སྡང་ཟུག་ཆེན་པོ་བྱུང་བར་བརྟེན་ནས་དེར་བཞུགས་ མ་ སྤྲོ་ཞིང་།
ཡང་དག་པའི་རིག་གཞུང་གི་ཕུ་ཐག་གཅོད་པའི་ཕྱིར་སྤྱི་ལོ་1927ལོར་དབུས་
གཙང་ཆོས་ཀྱི་ཞིང་སར་ཕེབས་ ཤིང་། འབྲས་སྤུངས་སྒོ་མང་གྲྭ་ཚང་དུ་རྗེ་
བཙུན་ཤེས་རབ་རྒྱ་མཚོ་སོགས་དགེ་རྒན་དུ་བསྟེན་ནས་སློབ་གཉེར་མཛད་པས་
མཁས་པའི་གྲགས་པ་ཆེས་ཆེར་འཕེལ།



394
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དེ་ལྟར་འབྲས་ སྤུངས་སུ་ལོ་ལྔ་དྲུག་ཙམ་བཞུགས་རྗེས། དགུང་ལོ་སོ་
གཉིས་ཀྱི་སྟེང་རྒྱ་གར་གྱི་པཎྜི་ཏ་ར་ཧུ་ལ་ཞེས་པ་ཞིག་གིས་རྒྱ་གར་དུ་གདན་
དྲངས། རྒྱལ་ཁམས་རིག་པས་བསྐོར་བའི་གཏམ་རྒྱུད་གསེར་གྱི་ཐང་མ་འབྲི་
འགོ་བརྩམས། རྒྱ་གར་དུ་ལོ་བཅུ་གཉིས་ཙམ་བཞུགས་པའི་རིང་ལ་ཐོག་མར་
ལེགས་སྦྱར་དང་ཧིན་རྡུའི་སྐད་ཡིག་ལེགས་པར་གསན་སྦྱོང་གནང་རྗེས་གནས་
གཅིག་ ཏུ་ མ་ བཞུགས་ པར་ རྒྱ་ གར་ གྱི་ གནས་ ཆེན་ ཁག་ དང་། གྲོང༌ ཁྱེར།
གནའ་ཤུལ་གྲགས་ཅན་གང་སར་ཕེབས་ཏེ་གནས་བསྐོར་ཟིན་ཐོ་མཛད་པ་དང་།
སིང་ག་ལའི་གནས་ བརྟན་སྡེ་བའི་མདོ་དང་ལེགས་སྦྱར་བང་མཛོད་སྔ་ཕྱིར་
མཛད། ཨུ་རུ་སུའི་རི་མོ་མཁས་པ་རའོ་རིས་ཞེས་པ་དང་མཉམ་དུ་དེབ་སྔོན་
དབྱིན་ཡིག་ཏུ་བསྒྱུར། སྤྱི་ལོ་1945ལོའི་ཟླ་བཞི་བར་ལྷ་སར་ཕེབས། དེབ་ཐེར་
དཀར་བོ་རྩོམ་འཕྲོ་ཅན་དེ་བརྩམས། སྤྱི་ལོ་1947ལོར་དབྱིན་ཇི་བཙན་རྒྱལ་
རིང་ལུགས་དང་བཀའ་ཤག་མཉམ་འབྲེལ་བྱས་ཏེ་མ་ཉེས་ཁ་གཡོག་གི་རྐྱེན་གྱིས་
བཙོན་དུ་ཚུད། སྤྱི་ལོ་1949ལོར་བཙོན་ནས་ཕྱུང་རྗེས་བློ་གསལ་སློབ་མ་སྐོར་
ཞིག་ལ་སློབ་ཁྲིད་མཛད་ཅིང་། སྤྱི་ལོ་1951ལོའི་ཧོར་ཟླ་བརྒྱད་པར་ལྷ་ས་ནས་
སྐུ་གཤེགས།
གཉིས་པ། དགེ་འདུན་ཆོས་འཕེལ་གྱི་སྙན་ངག
མཁས་དབང་དགེ་འདུན་ཆོས་འཕེལ་ནི་རྣམ་དཔྱོད་ཀྱི་དཔལ་དང་ལྡན་
པའི་ལོ་རྒྱུས་སྨྲ་བ་བོ་བླ་ན་མེད་པ་ཞིག་ཡིན་ལ། བརྩེ་དུང་གི་རྦ་རླབས་ཡིད་ཀྱི་
མཚོ་མོ་རུ་རྟག་ཏུ་འཕྱོ་བའི་ཡིད་འགྱུར་མཚོན་པའི་སྙན་ངག་མཁན་ཞིག་ཀྱང་
ཡིན་པས། ཁོང་གི་སྙན་ངག་ལ་ལྷག་བསམ་གྱི་འོ་མཚོ་མཁའ་རུ་འཕྱུར་ཞིང་
བདེན་དོན་གྱི་འོད་སྣང་ལམ་ལམ་འབར་ལ། དངོས་ཡོད་འཚོ་བ་ཡི་དྲི་ངད་



བོད་ཀྱི་ཕྱི་དར་རྩོམ་རིག
395
ལྡང་བ་དང་། སྡེབ་སྦྱོར་མཛེས་ཤིང་ངག་ལ་བདེ་བ། ཡིད་དབང་འཕྲོག་ཅིང་
ཉམས་འགྱུར་ཕུན་སུམ་ཚོགས་པ། ཚོར་འདུ་ཤུགས་དྲག་པ། རྗོད་བྱེད་ཀྱི་ཚིག་
གོ་སླ་ཞིང་བབ་ཆགས་པ་བཅས་བླ་ན་མེད་པའི་སྒྱུ་རྩལ་གྱི་ཁྱད་ཆོས་དང་ལྡན་
ནོ། ། །
དེ་ཡང་དམ་པ་ཉིད་ཀྱིས་བརྩམས་པའི་དེབ་དཀར་གྱི་མཇུག་ཏུ། རང་
སྡེའི་རིགས་ལ་ཞེན་པ་དཀར་བོའི་མདངས། ། རང་བྱུང་སྙིང་གི་དབུས་སུ་
གནས་པ་འདིས། ། རང་ཡུལ་ཁ་བ་ཅན་གྱི་རྗེ་འབངས་ལ། ། རང་གི་ནུས་པས་
སྲིད་ཞུ་ཅུང་ཟད་སྒྲུབ། ། ཅེས་གསུངས་པ་ལྟར། དགེ་འདུན་ཆོས་འཕེལ་ནི་
མེས་རྒྱལ་དང་མི་རིགས་ ལ་ ལྷག་བསམ་དཀར་ཞིང་། རང་གི་མི་ རིགས་ ལ་
དགའ་ཞེན་དང་མི་རིགས་ཀྱི་ལས་དབང་ལ་ཐུགས་ཁུར་ཚད་མེད་གནང་མཁན་
ཞིག་ཡིན་པས། ཁ་བ་ཅན་ལ་དགའ་ཞིང་ཞེན་པའི་བསམ་བློ་དེ་དུས་དང་རྣམ་
པ་ཀུན་ཏུ་སྙིང་གི་སྲོག་ཤིང་དུ་བཟུང་ཡོད་ལ། ཁོང་གི་སྙན་རྩོམ་ཕལ་ཆེ་བའི་
བརྩེ་དུང་དང་ཡིད་འགྱུར་ཤུགས་དྲག་པའི་འབྱུང་ཁུངས་ཀྱང་དེ་ལ་ཐུག་ཡོད།
ཁོང་གིས་བོད་སྤྱི་ཚོགས་ཁྲོད་ཀྱི་ངན་རེངས་ཀྱི་རྣམ་པ་དང་གོམས་གཤིས་
ངན་པར་མངོན་སུམ་འཛེམ་མེད་ཀྱིས་སུན་འབྱིན་བྱས་ཤིང་དེ་ལྟ་བུའི་སྤྱི་ཚོགས་
ཀྱི་རྣམ་པ་ལ་སྐྱོ་གདུང་དང་ཐུགས་ཁུར་མཛད་ཡོད་དེ། དཔེར་ན།
ཀ་ལི་ཀ་ཏ་བལ་ཡུལ་ པེ་ཅིན་དང་། ། ཁ་ བ་ ཅན་གྱི་གྲོང་ཁྱེར་ལྷ་ ས་
སོགས། ། ག་ས་ག་རུ་ཡོད་པའི་མི་འདི་རྣམས། ། ང་ཡིས་བལྟས་ན་རང་བཞིན་
གཅིག་པར་མཐོང་། ། ཅ་ཅོའི་འུར་ཟིང་ཕྱོགས་ལ་མི་དགའ་ཞིང་། ། ཆ་ལུགས་
ཞི་དུལ་གནང་བ་ཁོང་ཚོ་ཡང་། ། ཇ་མར་གོས་དང་པད་ཤག་མཐོང་བའི་ཚེ། །
ཉ་བ་རྒན་པོའི་སེམས་དང་ཁྱད་མི་འདུག ། ཏ་རིན་སྐུ་དྲག་ངོ་བསྟོད་ཚིག་ལ་
དགའ། ། ཐ་མལ་མི་རྣམས་གཡོ་དང་སྒྱུ་ལ་དགའ། ། ད་ལྟ་ཕལ་ཆེར་ཐ་མག་
ཆང་ལ་དགའ། ། ན་ཆུང་རྣམས་ནི་འཇོ་སྒེག་ཉམས་ལ་དགའ། ། པ་ཕ་ཨ་མའི་
ཕྱོགས་ལ་ཞེན་པ་དང་། ། ཕ་རོལ་རིགས་མི་མཐུན་ལ་སྡང་བ་སོགས། ། བ་ལང་



396
བོ ད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
དང་ནི་རང་རེའི་མི་རྣམས་ཀྱི། ། མ་ བཅོས་ སེམས་ ཀྱི་ རྒྱུ་དག་ གཅིག་ པར་
མཐོང༌། ། ཙ་རིར་གནས་སྐོར་བྱེད་པ་མིང་གི་དོན། ། ཚ་གྲང་དཀའ་ཐུབ་བྱེད་
པ་ལྟོ་ཡི་དོན། ། ཛ་ཡའི་གསུང་རབ་ཀློག་པ་ཡོན་གྱི་དོན། ། ཝ་ལེར་བསམས་ན་
ཐམས་ཅད་ནོར་གྱི་དོན། ། ཞྭ་མོ་ཆོས་གོས་བ་དན་བླ་བྲེ་དང་། །ཟ་རྒྱུ་འཐུང་
རྒྱུའི་མཆོད་པ་ཚོགས་འཁོར་སོགས། ། འ་ཅག་རྣམས་ཀྱིས་ ཅི་དང་ཅི་བྱས་
པ། ། ཡ་མཚན་ལྟད་མོ་ཙམ་ལས་གཞན་མ་མཐོང༌། ། ར་ཁང་ཁྱི་ཁང་ནང་དུ་
སླེབས་པ་བཞིན། ། ལ་ལུང་གང་ན་བདེ་སྐྱིད་མི་འདུག་ཀྱང༌། ། ཤ་ཁྲག་སྒྱུ་མའི་
ལུས་འདི་འཇིག་གི་བར། ། ས་སྟེང་འདི་རུ་མི་སྡོད་ཀ་མེད་ལགས། ། ཧ་ཅང་
དྲང་བོར་བཤད་ན་འདི་འདྲ་སྟེ། ། ཨ་ཙི་གཞན་ཚོ་ཚིག་པ་ཟ་ལས་ཆེ། །
ཞེས་པར་མཚོན་ན། ཕན་བདེའི་བགྱི་བར་མི་གཞོལ་ལ་ལེགས་ལམ་དུ་
འཇུག་པར་མི་བརྩོན་པའི་རུལ་སུངས་ཀྱི་སྤྱི་ཚོགས་ལ་མཚང་འབྱིན་དང་། དེ་
ལྟ་བུའི་སྤྱི་ཚོགས་ཀྱིས་རྩོམ་པ་པོའི་སེམས་ལ་སྡུག་བསྔལ་དང་སྐྱོ་གདུང་གི་གྲིབ་
མ་བསྐྱིལ་བ་སོགས་རྣམ་པར་མཚོན་པ་དང༌། ཁོང་ཉིད་ཀྱི་ཡིད་ཀྱི་འགྱུར་བག་
མཚོན་པའི་སྙན་ངག་གང་མང་ཞིག་ང་ཚོའི་དཔལ་དུ་བརྩམས་ཡོད་དེ། དཔེར་
རྒྱ་ཆེན་དོན་གཉིས་གྲུབ་པའི་དགའ་སྟོན་ལ་རོལ་བའི། ། མ་འདྲིས་འགྲོ་
བའི་རྩ་ལག་ཟས་གཙང་གི་སྲས་པོ། ། མཐའ་དང་ཟད་དུ་མེད་པའི་བྱིན་རླབས་
ཀྱི་སྦྲང་ཆར། ། ཐུགས་རྗེའི་ཆུ་འཛིན་འཁྲིགས་པའི་གུར་ཁང་ནས་ཕོབ་ཅིག །
ཐང་ཆེན་ཕ་མཐའ་མེད་པའི་དུད་སྤྲིན་གྱི་སྤྲིས་མ། ། རྐང་གླིང་སྐད་བརྡ་བསྒྱུར་
བའི་རྒྱུས་མེད་ཀྱི་གྲོགས་པོ། ། ཁ་དོག་སྣ་ལྔ་ཤར་བའི་ཞིང་ཆེན་གྱི་རེའུ་མིག །
སྣང་ཡུལ་གང་ལ་བལྟས་ཀྱང་སྐྱོ་ཉམས་ཤིག་འདུག་པ། ། ཉེ་འབྲེལ་འཁོར་
གཡོག་འཛོམས་པ་ཚོང་འདུས་ཀྱི་མགྲོན་པོ། ། སྟོབས་འབྱོར་ཁེངས་དྲེགས་དར་
བ་རྨི་ལམ་གྱི་ལོངས་སྤྱོད། ། སྐྱིད་སྡུག་སྤེལ་མའི་ཉམས་མྱོང་དབྱར་དགུན་གྱི་
འགྱུར་ལྡོག ། བསམ་ཞིང་མ་བཅོས་ཤུགས་ཀྱིས་གླུ་དབྱངས་ཤིག་ཤོར་སོང་། །



བོད་ཀྱི་ཕྱི་དར་རྩོམ་རིག
397
མེད་ན་ལྟོགས་ཀྱིས་དོག་པའི་བཟའ་བཏུང་གི་རྩོལ་སྒྲུབ། ། ཡོད་ན་ཟད་ཀྱིས་
དོགས་པའི་ཁེ་ཚོང་གི་འདུ་འགོད། ། དོན་ཆུང་ལས་ལ་འབད་པའི་ཕྲེང་གོག་དེ་
བགྲང་ནས། ། ཡུན་ཐུང་མི་ཚེ་ཕྲ་མོའི་ཕྲེང་ཐག་དེ་ཟད་སོང་། ། བྱས་ཀྱང་
འཛད་དུས་མེད་པའི་འཇིག་རྟེན་གྱི་བྱ་གཞག །བྱས་བྱས་ལས་ཀྱི་མཐའ་ལ་
ཡིད་ཆད་ཀྱི་སྣོན་ པ། ། བྱས་ ནས་ གྲུབ་ པར་རློམས་ པའི་ བདེ་ འབྱོར་ ཀུན་
བསགས་ཀྱང་། ། སྡུག་བསྔལ་ཕུང་བོ་འདི་ཡི་བཅུ་ཆ་ལས་མི་འདུག ། ཁྲམ་པ་
གཡོ་སྒྱུའི་རྩེ་མོ་དགུ་སྒྲིག་ཏུ་བྱས་ཏེ། །འབད་པ་བརྒྱ་ཡིས་སྒྲུབ་པའི་འཇིག་རྟེན་
གྱི་འདུན་མས། ། ཡུན་ རིང་ བསྒུགས་ པའི་ མཐའ་ ལ་ སྟོང་ བསླུས་ སུ་ བྱས་
པས། ། ལོ་གསུམ་སྡུག་ལས་བྱས་པའི་ཨ་ཐང་ནི་ཆད་སོང་། ། འབྱོར་ཚེ་ཉེ་བའི་
དྲུང་ན་ཞུམ་ཞུམ་དུ་འགྲོ་ཞིང་། ། རྒུད་ཚེ་རིང་བོའི་ས་ནས་མཛུབ་ཀེར་གྱིས་
འཕྱ་བ། ། དྲིན་བྱས་དྲིན་དུ་མི་གོ་གྲོགས་ངན་གྱི་གཤིས་ལ། ། བསམ་ཞིང་ངུ་མ་
དགོད་ཀྱི་སྣང་བ་ཞིག་ཤར་སོང༌། ། ཟིན་མེད་དབྱར་དགུན་དུས་བཞིའི་སོ་ཚིས་
ལ་འབད་ནས། ། དོན་མེད་གཡེང་བའི་ངང་དུ་མི་ཚེ་ཕྱེད་ཟད་ཀྱང་། ། ད་དུང་
སྣང་མེད་གཞོན་པའི་འཕྱོར་ཉམས་དེ་ཆེ་བ། ། ལུས་རྒས་སེམས་མ་རྒས་པའི་
ངང་ཚུལ་འདི་སྐྱོ་བ། ། ཚོགས་དྲུག་སྣང་བ་ཡུལ་གྱི་མེ་ཏོག་གི་ཐང་དུ། ། གཏོལ་
མེད་རིག་པའི་བུ་ཆུང་ཕར་ཕར་ལ་འཁྱམས་པས། ། དོན་ཆེན་གནས་ལ་སེམས་
པའི་དྲན་འདུན་གྱི་ལམ་སྲོལ། ། ད་ལྟ་རྗེས་མེད་བོར་བའི་སྣང་ཚུལ་འདི་སྐྱོ་
བ། ། རི་བོ་སྒང་དྲུག་ལྗོངས་ནས་རི་དྭགས་བཞིན་འཁྱམས་ཏེ། ། ཐག་རིང་
རྒྱུས་མེད་མི་ཡི་རྒྱལ་ཁམས་སུ་སླེབས་ནས། ། མདོ་མེད་འཕྱོར་མོའི་ཕྱོགས་ལ་
རང་སེམས་དེ་ཤོར་ནས། ། དྲིན་ཅན་ཕ་མ་བརྗེད་པའི་བུ་རུལ་ང་སྐྱོ་བ། །
ཞེས་པ་ལྟ་བུ་དང། ཡང་ན། །
མ་རིག་རྣམ་རྟོག་འདྲེ་མོའི་གར་སྟབས་ཀྱི་རྗེས་སུ། ། མི་བདེན་འཕྲུལ་
བའི་ཆོས་འདི་ཡོམ་ཡོམ་དུ་གཡོས་པས། ། དེ་རིང་མཐོང་བའི་སྣང་བ་སང་ཉིན་
ནི་བརྗེད་དེ། ། གང་ལ་གཏད་སོ་མེད་པའི་ངང་ཚུལ་འདི་སྐྱོ་བ། ། བལྟས་ན་



398
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
སྐྱིད་སྐྱིད་འདྲ་བའི་འཇིག་རྟེན་ཀྱི་ཕུན་ཚོགས། ། ཐོབ་ན་རང་རང་སྐབས་ཀྱི་
སྡུག་བསྔལ་རེ་འདུག་པས། ། འཕྲལ་སྣང་བདེ་བའི་གནས་སྐབས་རྨི་ལམ་ཙམ་
སོང་རྗེས། ། ཅིས་ཀྱང་རང་སེམས་སྐྱོ་བའི་རྐྱེན་སྣང་རེ་འདུག་པ། ། རེ་དོགས་
འོག་འགྱུའི་རྣམ་ རྟོག་ སྡུག་བསྔལ་གྱི་སྐྱུར་རྩི། ། ཤུགས་འབྱུང་དགའ་བའི་
ཉམས་ཀྱི་འོ་མ་དང་འདྲེས་པས། ། བཟའ་བཏུང་ལོངས་སྤྱོད་ཕྱི་ཡི་སྐྱིད་ཆས་
ཙམ་འགྲིགས་ཀྱང་། ། བློ་བདེ་གུ་ཡངས་ནང་གི་སྐྱིད་ཉམས་དེ་མི་འདུག །
ཅེས་པ་ལྟ་བུའོ། ། ་
རྩོམ་པ་པོས་རྨོངས་རྟུལ་དང་རྗེས་ལུས་ཀྱི་བསམ་བློ། མི་རིགས་འདིའི་
གཤིས་སུ་གྲུབ་པའི་ངན་སྐྱོན་བཅས་ལ་བདེན་དྲང་གི་སྒོ་ནས་ཐེར་འདོན་དང་
ཟུར་ཟ་མཛད་ཡོད་དེ། དཔེར་ན། །
ཐམས་ཅད་ཁོང་དུ་སྦེད་པ་ཟབ་མོར་རློམ། ། ཀུན་ལ་དོགས་པ་ཟ་བ་གྲུང་
བོར་བྱེད། ། རྙིང་བ་ཐམས་ཅད་ལྷ་ཡི་སྲོལ་དུ་བསྒྲགས། ། གསར་བ་ཐམས་
ཅད་བདུད་ ཀྱི་ འཕྲུལ་ དུ་ སེམས། ། ངོ་ མཚར་ ཕལ་ཆེར་ ཐན་ལྟས་ ཉིད་ དུ་
སྒོམ། ། འདི་ནི་ད་ལྟའི་བར་དུ་རང་རེའི་སྲོལ། ། ཀུན་ལ་ཕན་པའི་ངོ་མཚར་
རྫས་འཕྲུལ་དང༌། ། ཡོངས་སུ་གནོད་པའི་ལྟས་ངན་ཆོ་འཕྲུལ་གཉིས། ། ཤེས་
རབ་རལ་གྲིའི་རྣོ་ཕྱོགས་རེ་རེ་སྟེ། ། གཅིག་གི་ཟླ་ལ་གཅིག་ཀྱང་སླེབས་པར་
ངེས། །
ཞེས་པ་དང་།
མངོན་གྱུར་རྟགས་ཀྱི་བདེན་པ་ངོ་སྤྲད་ཀྱང་། ། ངམ་ནག་བཞིན་ གྱི་
གཉེར་མ་མི་སངས་པ། ། མདོར་ན་ཕྲག་དོག་ཅན་གྱི་སྐྱེས་བུ་དེའི། ། དགའ་
བའི་དངོས་པོ་གཞན་གྱི་རྒུད་པ་ཉིད། ། ཕྲག་དོག་ཁྲག་གིས་མྱོས་པའི་ཨུ་ཚུགས་
སྟག ། འཇིགས་པའི་ང་རོ་སྒྲོག་པའི་ཚང་ཚིང་ན། ། གཅིག་པུར་ལུས་པའི་
བདེན་པའི་བུ་ཆུང་ལ། ། ཤེས་རབ་ཅན་གྱིས་སྙིང་རྗེའི་ཡུལ་དུ་དགོངས། །
ཞེས་པ་ལྟ་བུའོ། །



བོད་ཀྱི་ཕྱི་དར་རྩོམ་རིག
399
མཁས་དབང་དགེ་འདུན་ཆོས་འཕེལ་གྱི་སྙན་རྩོམ་རྣམས་རབ་རྟོག་དང་
འུད་བསྟོད་སོགས་ཀྱི་རྒྱུན་གྱིས་མ་བཅིངས་པར་རང་བཞིན་བརྗོད་པའི་རྒྱན་
དང་ཕལ་སྐད་ཁོ་ནས་བྲིས་པ་ཞིག་ཡིན་ནའང་། ཚོར་འདུ་ཤུགས་དྲག་པའི་
རྐྱེན་གྱིས་ཀློག་པ་པོའི་སེམས་ལ་བདེ་སྡུག་གི་ཚོར་བ་རྣམ་པར་བསྐྱེད་པའི་ནུས་
པ་ལྡན་ཏེ། དཔེར་ན། །
སྲིད་པའི་འབྱོར་བ་ལ་ཁའི་ན་བུན། ། འདུས་པའི་གཉེན་གྲོགས་ཚོང་
འདུས་མགྲོན་པོ། ། མ་ངེས་སྐྱིད་སྡུག་མདང་གི་རྨི་ལམ། ། བསམ་ཞིང་བསམ་
ན་སྙིང་བོ་མི་འདུག ། རྒྱུས་མེད་གཤིན་རྗེའི་ཕོ་ཉས་ཁྲིད་ནས། ། ཕྱི་མའི་
འཕྲང་རིང་འགྲིམ་པའི་གྲོགས་ལ། ། སྐྱབས་ཀྱི་དམ་པ་རྩ་གསུམ་ལྷ་ཡིས། །
ཐུགས་རྗེའི་སྤྱན་གྱིས་སྐྱེལ་མ་མཛོད་ཅིག ། སྐྱེས་ནས་འཆི་བ་འཁོར་བའི་ཆོས་
ཉིད། ། བསྒྱུར་དུ་མེད་པ་སྒྱུ་མའི་རང་མདངས། ། མི་བཟློག་གཤིན་རྗེ་རྒྱལ་
པོའི་བཀའ་ཡིག ། ཉམ་ཆུང་གྲོགས་ཀྱི་སྟེང་དུ་སླེབས་སོང་། ། སྔོན་སྨོན་ལས་
ཀྱི་ཆར་ཟིམ་བབས་ཚེ། །ཡོད་ཡོད་འདྲ་བའི་དགུང་གི་འཇའ་ཚོན། ། དུང༌
སེམས་ཉི་མ་ གསལ་ དུ་ སོང་ཚེ། ། མི་ མཐོང་ ནམ་ མཁའི་ དབྱིངས་ སུ་ ཡལ་
སོང་། ། ན་གཞོན་ལང་ཚོ་མེ་ཏོག་རྒྱས་དུས། ། ཡིད་ཀྱི་ཆུ་བོ་གཅིག་ཏུ་འདྲེས་
པའི། ། འདྲིས་འདྲིས་ཆུང་གྲོགས་སེམས་ཀྱི་ཚེར་མ། ། ད་ལྟ་རིགས་དྲུག་གང་
དུ་ཡོད་ན། ། སྐྱིད་ཤོད་ལྷ་སའི་གྲོག་ཆུ་ཕྲ་མོ། ། ཞག་ གསུམ་ འཛོམས་པ་
འགྲོགས་པའི་ཐ་མ། །མི་རིང་འཕྲད་པའི་ཁ་ཆད་བྱས་པ། ། རྨི་ལམ་ངང་ནས་
མཇལ་དུས་སླེབས་སོང་། །རྒན་དང་བར་མའི་སྐྱེ་བོ་ཐམས་ཅད། ། ངེས་ངེས་
འཆི་བའི་ངང་ཚུལ་མཐོང་ཡང་། ། ཆུང་སྐྱེས་ གྲོགས་ ཀྱིས་ བོར་བའི་ཕྱོགས་
ལ། ། ནང་གི་དུང་སེམས་ཆོད་ཐབས་མི་འདུག ། ཤེས་རྗེས་འགྱོད་པ་བླུན་
པོའི་ངང་ཚུལ། ། ལུས་སེམས་རྒུད་པའི་རྒྱུ་ལས་མེད་ཀྱང་། ། ཡུན་རིང་འདྲིས་
པའི་སེམས་ཀྱི་བག་ཆགས། །གོམས་པའི་ཤུགས་འདི་བཟློག་ཐབས་མི་འདུག
། ལུས་ཟུངས་ཟད་པའི་ཀེང་རུས་གཟུགས་བརྙན། གསོན་དུ་རེ་བའི་ཁོ་ཐག་



400
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
ཆད་དེ། ། འཆི་བའི་མིག་གིས་ཅེ་རེར་བལྟ་བའི། ། གཏམ་དེ་བདེན་ན་སྙིང་ལ་
གཟན་པ། ། མ་བརྟགས་སེམས་ཀྱི་ཆར་ཚུལ་ཞིག་ལ། ། ད་དུང་དྲུང་ན་ཡོད་
ཡོད་འདྲ་བ། ། དྲན་པའི་གཞུ་མོ་ནང་དུ་བཀུག་ཚེ། ། སྙིང་ཁུང་སྟོང་བའི་རྒྱུ་
ལས་མི་འདུག ། བརྩེ་ཞིང་འགྲོགས་པའི་ཕྱི་ཐག་བསམ་སྟེ། ། མཆོག་གསུམ་
བསླུ་བ་མེད་པའི་ཞིང་དུ། ། དགེ་བའི་དངོས་པོ་ཅུང་ཟད་སྒྲུབ་པ། ། ཕྱི་མའི་
ཡུལ་དུ་གྲོགས་ལ་བསྲིངས་སོ། །
ཞེས་པ་དང་།
འདི་ན་སུ་དང་གང་གིས་མྱི་ཤེས་པའི། ། གཡུང་དྲུང་ལྷ་ཡི་རྨུ་ཐག་རིང་མོ་
འདིས། ། མཐའ་མེད་ཆོས་དབྱིངས་རིག་པའི་དབྱིངས་སུ་བཏགས། ། རིག་
པའི་བུ་ཆུང་ལུས་ཀྱི་ནང་དུ་བཏགས། ། ལུས་ཀྱི་ཐོ་ཡོར་ཟས་དང་སྐོམ་ལ་
བཏགས། ། ཟས་དང་སྐོམ་ནི་ཕྱི་རོལ་རྐྱེན་ལ་བཏགས། ། དེ་ལྟར་ ཐག་ པ་
གཅིག་ལ་གཅིག་འཐུད་པས། ། གཅོད་ པའི་ ས་ མཚམས་ གཞན་ནི་ཡོད་མ་
ཡིན། ། ས་མཚམས་གཅིག་ནི་ཀུན་གྱིས་མི་འདོད་པ། ། ལུས་སེམས་འབྲེལ་
ཐག་ཆོད་པའི་འཆི་བ་ཉིད། ། ས་མཚམས་གཅིག་ནི་ཀུན་གྱིས་མྱི་ཤེས་པ། །
ཐག་པ་རུལ་ནས་དབྱིངས་རིག་འདྲེས་པ་ཉིད། ། སེམས་འདི་མཐའ་དང་བྲལ་
བའི་ལྷ་མོ་སྟེ། ། ལྷ་མོའི་ཕ་ཡུལ་འཇིག་རྟེན་འདི་མིན་མོད། ། སེམས་ཀྱི་ལྷ་མོའི་
ཞབས་ཀྱི་མཐེ་ཆུང་གཅིག ། སྐུད་པ་ལུས་པོ་འདི་ལ་དམ་དུ་བཏགས། ། དེ་
ནས་སྐུད་པ་འདི་ཉིད་ཆད་ཀྱི་བར། ། ལུས་ཀྱིས་གང་མྱོང་སེམས་ཀྱིས་མྱོང་བར་
སྣང་། ། མཐེ་ཆུང་བསྡམས་པས་ལྷ་མོ་འཆིང་བར་སྣང་། ། མཐེ་ཆུང་ན་བས་ལྷ་
མོ་ན་བར་སྣང་། ། མཐེ་ཆུང་འདི་ལ་ཕན་གནོད་གང་བྱས་པས། ། ལྷ་མོ་དེ་ལ་
བདེ་སྡུག་མྱོང་བར་ཟད། ། ཐག་པ་འདི་དེ་ཆད་ན་ལེགས་མོད་ཀྱང་། ། ཐག་པ་
ཆད་པར་འཇིག་རྟེན་ ཐམས་ཅད་སྐྲག ། ཐག་པས་འབྲེལ་བའི་ཐབས་ལའ་
འབད་པ་ནའ། ། ཐག་པའི་སྣེ་ཀུན་ཚེར་མས་དཀྲིས་པར་མཐོང་། ། ཚེར་མའི་
རྩེ་མོ་རེ་རེ་འགོད་སླད་དུ། ། ཤེས་རིག་ལས་ཀྱི་རྣམ་གྲངས་རེ་རེ་བསླབ། ། དེས་



བོད་ཀྱི་ཕྱི་དར་རྩོམ་རིག
401
ན་ཚེར་མ་འགོག་པའི་ཁྲལ་ལས་འདི། ། མ་ཤིའི་བར་དུ་བྲེལ་བས་བྱེད་པར་
ཟད། ། ཚར་མེད་སྤང་དུ་མེད་པའི་བྲེལ་བ་འདི། ། ཀུནད་ཀྱི་སྐྱེ་བ་བླངས་པའི་
དོན་སྒོར་སྣང་། ། མཁའ་དང་མཉམ་པའི་སེམས་ཀྱི་ཆ་ཤས་གཅིག ། ཤ་ཁྲག་
ལུས་ཀྱི་འདམ་དུ་ཚུད་པ་ནའ། ། ཚ་གྲང་བཀྲེས་སྐོམ་རེ་དོགས་འཇིགས་སྐྲག་
གི ། སྡུག་བསྔལ་འདི་ལ་ཟད་མཐའ་མེད་པ་སྙམ། ། འོན་ཀྱང་འབད་པ་བརྒྱ་
ཡིས་བསྒྲུབས་བསྒྲུབས་པའི། ། ཤེས་རིག་དཔལ་གྱིས་སྤྲས་པའི་ལུས་པོ་འདི། །
ཆོས་ཉིད་གནམ་གྱི་རྒྱལ་མོའི་བཀའ་ལུང་བཞིན། ། ས་སྟེང་འདི་རུ་ལོ་ཤས་སྡོད་
པར་ཟད། །
ཅེས་བཙོན་ནས་བླངས་པའི་མགུར་ལྟ་བུ་ལ་མཚོན་ན། དམ་པ་དེ་ཉིད་ལ་
མ་ཉེས་ཁ་གཡོགས་ཀྱི་རྐྱེན་གྱིས་ཡ་ང་བའི་མུན་བཙོན་དུ་མནར་གཅོད་མྱངས་
ཤིང་བཞུགས་པའི་སྐབས་ཀྱི་ཁོང་གི་མྱོང་ཚོར་དང་། སེམས་འགྱུ་ཆེས་ཕྲ་བ་
དག་གཟུགས་ཅན་བཞིན་དུ་མཚོན་ཡོད་ལ། ཆེས་དཀའ་སྡུག་དང་ཉམ་ང་བའི་
གནས་སྐབས་དེ་དག་ཏུའང་། མི་རིགས་འདིར་བཅངས་པའི་ལྷག་བསམ་དང་
ཤེས་རིག་ དཔལ་ གྱི་ཕྱག་རྗེས་ གནང་འདོད་ཀྱི་སེམས་ཤུགས་ མ་ ཉམས་ པར་
གནས་ཡོད་པ་མཚོན་ཐུབ་བོ། །
མདོར་ན། དགེ་འདུན་ཆོས་འཕེལ་གྱི་སྙན་རྩོམ་རྣམས་འཁྱོག་བརྗོད་
དང་གབ་སྦས་ཀྱི་ལམ་ནས་བརྗོད་པ་མ་ཡིན་པར་རང་བཞིན་བརྗོད་པའི་རྒྱན་
དང་གོ་སླ་བའི་ཚིག་གིས་བརྗོད་པ་དང༌། མངོན་བརྗོད་དང་ཚིག་རྒྱན་ཉུང་
ཞིང་ཕལ་སྐད་ཀྱིས་དོན་འདུས་ཤིང་གོ་བདེ་བར་བརྩམས་པ། ཀ་ཕྲེང་དང་སྒྲ་
རྒྱན་ལ་བཅིངས་པ་ལྷུ་འགྲིག་ཅིང་སྦྱོར་བདེ་བས་སྙན་ཞིང་འཇེབས་པ། ཀློག་པ་
པོའི་སེམས་ལ་བདེ་སྡུག་གི་ཚོར་བ་བསྐྱེད་པའི་ནུས་པ་ལྡན་པ་བཅས་ཀྱི་རྨད་
བྱུང་ཁྱད་ཆོས་མཆིས་སོ། །



402
བོད་ཀྱི་རྩོམ་རིག་ལོ་རྒྱུས་རིག་འཛིན་བྱེ་བའི་རོལ་མཚོ།
མཇུག་གི་གཏམ།
བོད་ཀྱི་རྩོམ་རིག་བྱུང་འཕེལ་གྱི་ལོ་རྒྱུས་དང་ཁྱད་ཆོས་རིག་འཛིན་བྱེ་བའི་
རོལ་མཚོ་ཞེས་བྱ་བ་འདི་ཉིད་ནི་བདག་གིས་སྤྱི་ལོ་1986ལོ་ནས་བཟུང་སྟེ་བོད་
ཀྱི་སྐད་ཆ་དང་རྩོམ་རིག་སྒྱུ་རྩལ་ཆེད་དུ་གཉེར་བའི་སློབ་ཆེན་བོད་ཡིག་སྡེ་ཁག་
གི་སློབ་མ་རྣམས་ལ་དམིགས་ནས། དཔེ་ཁྲིད་དང་རྩོམ་འབྲིའི་གོ་རིམ་རིང་དུ་
བརྒྱུད་ནས་གྲུབ་པ་ཡིན་ཞིང༌། 1999ལོའི་ཟླ་གཉིས་པར་ཀན་སུའུ་མི་རིགས་
དཔེ་བསྐྲུན་ཁང་གིས་པར་བསྐྲུན་འགྲེམ་སྤེལ་མཛད་དེ་ནུབ་བྱང་མི་རིགས་སློབ་
གྲྭ་ཆེན་མོ་དང་མཚོ་སྔོན་མི་རིགས་སློབ་གྲྭ་ཆེན་མོ་སོགས་ཀྱི་ཆེད་གཉེར་བསླབ་
དེབ་ཏུ་གྱུར་པ་དང་། ཆེས་ཐོག་མར་བྱུང་བའི་བོད་ཀྱི་རྩོམ་རིག་ལོ་རྒྱུས་དང་
ཁྱད་ཆོས་ཀྱི་བསླབ་དེབ་གཅིག་པུར་སྣང་ངོ༌། ། ད་ལན་སྔར་ཡོད་ཀྱི་རྨང་གཞིའི་
སྟེང་དུ་ལེའུ་དང་སྒྲིག་རིམ་ཅུང་ཟད་ལེགས་བཅོས་བྱས་ལ། དོན་ཚན་དང་
དཔྱད་བརྗོད་ཁ་ཤས་ཁ་གསབ་བགྱིས་པ་དང་། ཡང་བསྐྱར་མནོ་བསམ་དང་
དཔྱད་བསྡུར་གྱིས་ཚིག་ཚོགས་དང་རྒྱས་སྤྲོས་འདོར་ཅི་ཐུབ་བཅས་བྱས་ཏེ། ཅི་
ནས་ཀྱང་ཁ་གསལ་ཞིང་ཀློག་བདེ་བ་དང༌། ཁ་ཚང་ཞིང་ཕུན་སུམ་ཚོགས་པ།
དོན་དྲིལ་ཅིང་སྙིང་བོ་ཐོན་པ། བོད་ཀྱི་སྲོལ་རྒྱུན་རྩོམ་རིག་གི་ལོ་རྒྱུས་རྒྱབ་
ལྗོངས་མཚར་སྡུག་སྤང་ཐང་བཞིན་ཐར་ཆགས་སུ་མངོན་པ་དང༌། རྨད་བྱུང་
བསམ་བློའི་རང་བཞིན་ཉིན་བྱེད་སྤྲིན་ལས་གྲོལ་བ་བཞིན་ཐོན་པ་དང་། ཁྱད་
འཕགས་སྒྱུ་རྩལ་ཁྱད་ཆོས་མཐོ་རིས་སྐྱེད་ཚལ་བཞིན་མཚོན་པ་བཅས་ལ་ངལ་
རྩོལ་ཅུང་ཟད་བྱས་ཤིང༌། མི་རིགས་དཔེ་བསྐྲུན་ཁང་གི་བོད་ཡིག་རྩོམ་སྒྲིག་
ཁང་གི་ཀྲུའུ་རིན་སྐུ་ཞབས་ཚེ་རིང་རྒྱལ་ལགས་ཀྱིས་རྒྱབ་སྐྱོར་དང་མཐུན་རྐྱེན་



མཇུག་གི་གཏམ།
403
གང་ལེགས་བསྒྲུབས་པ་ལ་ཉེ་བར་བརྟེན། བསླབ་དེབ་འདི་ཉིད་ཡང་བསྐྱར་
པར་བསྐྲུན་འགྲེམ་སྤེལ་མཛད་པ་ཡིན་ནོ། ། སླད་མའི་ཆར་ཡང་མཁྱེན་དཔྱོད་
རྣམ་པར་ཡངས་པའི་མཁས་པ་རྣམས་ཀྱིས་དགོངས་འཆར་གང་ལེགས་གནང་
ན་ནི་ཁེངས་སྐྱུངས་ཆེན་པོས་སྡུད་ལེན་བྱས་ནས། མ་འོངས་པར་བསླབ་དེབ་
འདི་ཉིད་ཀྱི་སྤུས་ཀ་དང་ཆུ་ཚད་སྔར་ལས་ལྷག་པར་ཇེ་ལེགས་དང་ཇེ་རྒྱས་སུ་
གཏོང་བ་ལ་བསྟུད་མར་བརྟན་པ་བསྐྱེད་པའི་མི་ཕྱེད་འདུན་པ་དང་སྙིང་སྟོབས་
ལྡན་པ་ཡིན་ནོ། ། རྩོམ་རིག་གི་བསླབ་དེབ་འདི་ཉིད་ཀྱང་གངས་ཅན་བོད་ཀྱི་
སློབ་གསོ་དང་ཤེས་རིག རྩོམ་རིག་སྒྱུ་རྩལ་དང་ཆབ་སྲིད་དཔལ་འབྱོར་དར་
ཞིང་རྒྱས་པའི་རྒྱུ་རུ་གྱུར་ཅིག་གུ །
ཞེས་འབའ་ལྷ་རྒྱལ་ཚེ་རིང་ནས་སྤྱི་ལོ་ཉིས་སྟོང་དྲུག་གི་ལོའི་ཟླ་དང་པོའི་
ཚེས་བཅོ་ལྔ་ལ་སྦྱར་བ་དགེ་ལེགས་སུ་གྱུར་ཅིག



རྩོམ་སྒྲིག་འགན་འཁུར་པ།
责任编辑:
ཅུ་
རྡོ།
བོད་ཀྱི་རྩོམ་རིག་བྱུང་འཕེལ་གྱི་ལོ་རྒྱུས་དང་ཁྱད་ཆོས་རིག་འཛིན་བྱེ་བའི་རོལ་མཚོ།
རྩོམ་པ་པོ། ། ལྷ་རྒྱལ་ཚེ་རིང་།
དཔེ་སྐྲུན་མཁན། མི་རིགས་དཔེ་སྐྲུན་ཁང་།
འགྲེམས་སྤེལ་མཁན། མི་རིགས་དཔེ་སྐྲུན་ཁང་།
གནས་ཡུལ། པེ་ཅིན་ཧོ་ཕིང་ལི་བྱང་ལམ་ཨང་14པ།
སྦྲག་སྲིད་ཨང་གྲངས། 100013
ཁ་པར་ཨང་གྲངས། 010-64275311
པར་འདེབས་མཁན། པེ་ཅིན་ཏི་ཞིན་པར་འདེབས་ཚད་ཡོད་ཀུང་སི།
བརྒྱུད་འཚོང་མཁན། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
850mmx1168mm 1 32
པར་གཞིའི་སྒྲིག་ཐེངས། 2006ལོའི་ཟླ་8པར་པར་གཞི་དང་པོ་བསྒྲིགས།
པར་ཐེངས།
2006ལོའི་ཟླ་8པར་པེ་ཅིན་དུ་པར་ཐེངས་དང་པོ་བརྒྱབ།
པར་གྲུངས། 0001 - 2000
སྒོར་21.00
དེབ་ཚད།
རིན་གོང་། །



图书在版编目(CIP)数据
藏族文学史拉加才让编-北京:民族出版社,
2006.8
ISBN 7-105-07798-0
I.藏…I.
拉 山,藏族一少数民族文
学-文学史-中国-藏语,V. 1209
中国版本图书馆 CIP 数据核字(2006)第091823号
藏族文学史
出版发行
编出地邮网印经开印印版印定
著行址编址刷销本张数次次价
拉加才让
民族出版社
北京市和平里北街14号
100013
www.e56.com.cn
北京艺辉印刷有限公司
全国各地新华书店
850mm×1168mm 1/32
13.125
0001-1500 册
2006年8月第1版
2006年8月北京第1次印刷
21.00 元
该书如有印装质量问题,请与本社发行部联系退换
(藏文发行科电话:010-64227665 58130509)



| རི་འལ་ ཨ ་པ།
།
སྣ མ ་བོའིབས་དང་ཁ་ད ལ་ཐབས་ཀྱི་སྒོ་ནས་མཇུལ། དམུ་ཁག་བ་འ་
་བུ་འཐད་ཀྱི་སང་ཉིན་ནས༌རང་མལ་དུས་འདུ་འདང་བང་
མིགས་ནས་བསག་བྱ ་ཞིང་ ག་ཚན་གྱི་ དོན་ལ་མ་ཞེན་
ནུག་ནས་གསར་གནས་སུ་དག་ནན་ཆགས་མགང༌རརང་གསན་
ཝར་སླགས་པས་ནི་ས་སའི་ག མ་ལེད་སད་དར་དང་ ལ་ ་
ན
།
|་
ནས་མ་ དང་ན་གར་འཚོ་གཞིན་གྱིས་གཡོས་ ལ་ ལ་ངངས་ཞིག་སྐར་མཇུག་དང་ཚ་དརབ ་སྐམ་ས་
བྱང་མ་འོག་ཅ་དགོ་ཁབ་གང་གི་ཀྱང་མ་ནན་སནཙབ་ཚགས་ནས་
ལ་
ཁ་པར་
ན་
མ
།
་
责任编辑:达多
f4 གློjgj+: Lཟླ T4Eཚོ་
I sBN 7-105-07798-0
9l787105677984l>
ISBN7-105-07798-0/[ • 17]
R ( EE 186 ) ཚོ༦་: 21.00
